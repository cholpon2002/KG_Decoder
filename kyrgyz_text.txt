Ага ылайык, 2022-2023-окуу жылынын соңунда 167 бүтүрүүчү жалпы орто билими тууралуу аттестатын "Артыкчылык менен" алат.

Баткен облусунан – 14 окуучу
Бишкек шаарынан – 76 окуучу
Жалал-Абад облусунан – 10 окуучу
Нарын облусунан – 6 окуучу
Ош шаарынан – 8 окуучу
Ош облусунан – 20 окуучу
Талас облусунан – 5 окуучу
Чүй облусунан – 21 окуучу
Ысык-Көл облусунан – 7 окуучу
Эске салсак, "Алтын тамга" тестирлөөсү республика боюнча 2023-жылдын 25-апрелинде өткөрүлүп, ага 2 миңдей 11-класстын окуучусу катышкан.
9-декабрда Бишкектеги мектепттердин имаратына бомба коюлганы тууралуу маалымат чындыкка дал келбейт. Бул тууралуу Бишкек шаардык ички иштер башкармалыгынын басма сөз кызматы билдирди.

Маалыматка ылайык, саат 8:25 чамасында №4 мектеп-гимназиянын электрондук почтасына бомба тууралуу билдирүү түшкөн. Жерине барган милиция кызматкерлери имаратты курчоого алып, окуучулар менен мугалимдерди эвакуациялаган.

Бирок текшерүүнүн жыйынтыгында имараттан эч кандай жардыруучу зат табылган эмес.

Ал эми Kaktus.media басылмасы Бишкектеги жалпы 11 мектепке бомба коюлганы тууралуу билдирүү түшүп, окуучулар эвакуацияланганын жазды. Бирок Бишкек ШИИБи жалпы канча мектептен бомба тууралуу билдирүү түшкөнүн ачыктаган жок.

Ал арада 9–10-декабрь күндөрү борбор калаадагы мектептерде окутуу онлайн болору кабарланды. Мындай чечим Бишкекте өтүп жаткан Евразиялык экономикалык кеңештин жыйынына карата жолдордун маал-маалы менен жабылышына байланыштуу экени айтылды.

Буга чейин, 30-ноябрда дагы шаардагы №67 мектепке жардыруучу зат коюлганы тууралуу билдирүү түшүп, окуучулар эвакуацияланган. Текшерүүнүн жыйынтыгында эч кандай жардыруучу зат табылган эмес.


Илгери-илгери өткөн заманда акылман, боорукер, иштерман кыргыз калкы болуптур. Алар жаратылыштын, жер-асмандын, ай-жылдыздардын сырларын мыкты өздөштүрүшүп, алардын ар бир кыймылын билишкен. Күндөрдүн биринде, кыш бүтүп, жаз башталып, жер эне ойгонуп, , жер бетине көк чыга баштаган мезгил- жаңы жылды – Ноорузду майрамдоого бел байлашат.

Алар чөп, гүл өскөн талааларга чыгып, майрамга даярдана башташты. Үйлөрдү, көчөлөрдү кооздоп, даамдуу тамактарды, сүмөлөк жасап, ыр ырдашкан.

Нооруз күнү келгенде эл чогулуп, майрамды башташты. Алар кыргыздын улуттук оюндарын ойноп, бийлеп, ыр ырдашты. Жаңы жылга кубанып, бакыт-таалай, жакшылык, ырыскы, береке, элибизге ынтымак алып келсин деп үмүт кылышты.

Бул адамдардын арасында Акылтай аттуу кичинекей кыз бар эле. Акылтайга аны курчап турган дүйнө, жаратылыш абдан кызык эле, ал ушу жөнүндө көбүрөөк билгиси келген. Ал айланасындагы жаратылыштын кооздугуна суктанып, улуулардан Нооруз майрамын эмне үчүн майрамдашарын сурады.

Нооруз — жаз майрамы, жаңы башталыш деп жооп беришти улуулар. Бул күнү жаратылыш кышкы уйкудан ойгонуп, гүлдөр жайнап, жер жаңы түшүмгө даярдана баштайт. Бул адамдар менен жаратылыштын жана жаңы мүмкүнчүлүктөрдүн ортосундагы байланыштын мезгили.

Акылтай Нооруз жаратылыш менен кайра байланышуу жана жаңы мүмкүнчүлүктөр экенин түшүндү. Ал буга шыктанды жана ар күнүн айланасындагы дүйнөнү изилдөө, жаңы мүмкүнчүлүктөрдү табуу менен өткөрүүнү чечти.

Ошентип, Нооруз кубанычтын гана эмес, шыктануунун, жаңылануунун, жаңы башталыштардын мезгили болуп калды. Ал эми жыл сайын Нооруз келгенде, элдер чогулуп, үмүткө, жакшы ой-тилектерге, жаңы максаттарга, мүмкүнчүлүктөргө толгон, жаңы жашоонун башталышын белгилешет.
Адеп жер каймактап калган кезде сөзгө чечен адам болгон экен. Ал сөздөн такыр жеңилбептир. Бир күнү шайтандын атасы Малкум менен айтышып, аны жеңип, мөрөй алып калат. Ал мындай болгон эле. «Ким улуу экенин айтышалы. Ким улуу болсо, ошол жаңылыкты көп билет. Уламаны көп угат» – дешет. Мына ошентип мелдеш чарчы жыйын элдин көзүнчө башталат.

– Сөз кезегин сен алгын, чеченим, – дейт шайтандын атасы.

– Болуптур, – деп, чечен сөз тизгинин алып кеп баштайт.

– Башканын баарын айтып баш оорутуп не кылалы, жер каймактаган кезде жети жашар бала экемин, – деп, элди карады.

Анда эл:

– Оо, бу улуу турбайбы, мунун алдына киши чыкпайт! – деп сөзгө алып, дуулдашып калышат.

Эмики кезек Малкумдуку деп, эл чыдамсыздык менен күтүп турушат. Сөздү баштабастан чечендин оозунан сөз чыгаары менен эле Малкум ыйлап жиберди, өпкө-өпкөсүнө тийбеди, деле басылбай койду. Чеченди улам карап буркурап көз жашын көлдөттү. Отурган элдер дагы кошомат кылып жатышты. Себебин айтпай Малкум аябай көз жашын төктү. Отургандар:

– Ыйыңды токтот, ыйлап кутула албайсың. Мөрөйдөн айрылдың! – деп жаалап калышты.

Бир маалда Малкум чеченди кучактап:

– Жер каймактаган кезде менин жети жашар балам жоголуп кеткен,кулунум ошол сен турбайсыңбы, жаш сурашканым дагы сонун болбодубу! –деп каткырды.

Чечен эмне деп айтарды билбей:

– Жеңилдим, өзүңө да, сөзүңө да баракелде, жараган адам экенсиң! – деди.

– Отургандар:

Антпесе азезил болобу, муну улуу кылалы, бирок азгырганын токтотсун, – деп калышты, ошондон баштап азыткы болор-болбос акылга кирип, чебердеп калган экен.

«Манас» эпосу — кыргыз элинин кылымдарды карыткан тарыхынын алтын казынасы. Бул чыгарма элибиздин руханий табылгаларынын алгылыктууларын, басып өткөн тарыхый жолунун орчундуу окуяларын чогултуп, укумдан-тукумга өтүп келген улуу мурасы, улуттук сыймыгы. Кыргыз эли өткөн миң жылдыктагы адамзаттын дүйнөлүк маданиятына «Манас» эпосун жаратуу менен чоң салым кошту деп сыймыктануу менен баса белгилесек болот. Манас» эпосу дүйнөдө тендешсиз зор көлөмдүү көркөм чыгарма. Манасчы Саякбай Карала уулунан жазылып алынган эпостун «Манас», «Семетей» жана «Сейтек» үч бөлүмүнүн жалпы көлөмү 500 миң сап ырды түзөт. Бул байыркы гректердин «Иллиадасы» менен «Одиссеясын» бирге кошкон көлөмүнөн 20 эседей көп. «Манастын» ошол бир эле варианты илимде узак убакыт эн көлөмдүү эпос делип келген инди элдеринин «Махабхаратасынан» эки жарым эсе чоң. Жанрдык белгилери боюнча баатырдык эпос катары эсептелген бул чыгарманын мазмуну, берген маалыматтарынын көлөмү боюнча баатырдык эпостордун демейки алкагынан чыгьш, андан алда канча тереңдиги, масштабдуулугу менен айырмаланат. Дүйнөгө белгилүү Ч. Валиханов, В. Радлов өңдүү окумуштуулар XIX к. эле «Манас» эпосу аны жараткан кыргыз элинин тарыхын, философиясын, этнографиясын, тилин, көркөм өнөрүн, психологиясын, географиясын, медицинасын жалпы эле рухий жана социалдык турмушунун ар кыл жактарын изилдеп үйрөнүүдөгү өзгөчө бай жана баалуу булак экендигин баса белгилешкен. Кыргыз элинин турмушунун көркөм энциклопедиясы болгон «Манас» эпосунда кыргыз элинин эн байыркы доордон берки басып өткөң тарыхый жолунун урунттуу учурлары боюнча маалыматтар берилет. Андан байыркы жамааттык коомдук формациянын түзүлүшүнүн айрым мүнөздүү белгилерин аскер демократиясын (согуштан түшкөн олжолорду бөлүштүрүүдө кошуундун мүчөлөрүнүн тен укуктуулугу, жол башчыларды, хандарды шайлоо ж. б.) баамдоого болот. Окуялар болуп өткөн жерлердин, уруулардын, элдердин, адамдардын аттары архаикалык мүнөздө берилет. «Манас» эпосунан кыргыз элинин согуштардагы абалы менен катар жай турмуштагы жашоосу жөңүндө өтө бай жана так маалыматтарды билүүгө болот. Элдин жай турмушу согуштар ортосундагы окуяларда айтылуу менен гана чектелбейт. Эпосго элдин абалын, жашоо шартыв, үрп-адатын, дүйнөгө карата болгон философиясын чагылдырган көлөмдүү эпизоддор өтө арбын кездешет. Чыгармадан кыргыздардын турмушун белгилүү бир жагын чагылдырууга арналып, аны терең деталдаштырып берген маалыматтарды кездешүүгө болот. Мисалы, баласыз улгайган адамдын зарланганынан, балалуу болуу, ага байланыштуу элдик ырым-жырымдар, жаш баланы турмуш менен тааныштырып, тарбия берүүгө байланыштуу материалдар негизинен «Манастын туулушу жана балалык чагы» бөлүмүндө берилет. Кыргыз элинин эл башкаруу, уюмдашуу, элди бириктирүү жөңүндөгү аракеттери «Манастын кан шайланышында» чечмеленет. Элибиздин куда түшүү, баласын үйлөөгө байланыштуу каада-салттары «Манастын Каныкейди алганында» чагылдырылса, адам өлүмү, сөөк коюу үрп-адаттары «Кекөтөйдүн ашы», «Манастын өлүмү жана ага кумбөз салдыруу» бөлүмүндө баяндалган. Эпостон кыргыз элинин турмушунун бардык тармактарын камтыган ак менен кара, өмүр-өлүм, жакшылык-жамандык, пайда-зыян жөнүндөгү философиялык ой-толгоолорун билүүгө болот. Элибиздин ишенимдери, жүрүш-туруш нормалары, эл аралык мамилелери, жаратылыш, коом, география, медицина ж. б. жөнүндөгү билимдери да эпосто кеңири чагылдырылган. «Манас» эпосу зор көлөмдүү, узак убакыт ооз жүзүндө гана жашап келгендиктен анын өзгөрүүсүз сакталган (канондук) тексти жок. Эпостун мазмуну, ыр саптары устаттан шакиртке, бир муундан экинчисине өткөңдө, ал түгүл бир эле манасчы эпосту улам кайталап аткарганда өзгөрүүлөргө учураган. Ушундан келип эпостун түрдүү варианттары жаралган. Азыркы кезде «Манас» эпосунун негизги бөлүмдөрүнүн кагаз бетине түшүрүлгөң 70тен ашуун варианты белгилүү. Эпостун улам жаны үлгүлөрүн жыйноо иши дагы эле улантылууда. «Манастын» варианттарынын дээрлик бардыгында эпостогу негнзги мазмунун, окуялардын нугун түзгөн салттык туруктуу эпизоддор сакталган. Бирок эпостун варианттарынын көлөмү, мазмундук, формалык касиеттери, көркөмдүк денгээли бир кылка эмес. Бири-биринен орчундуу айырмачылыктарга ээ варианттар да, көп белгилери боюнча жакын турган, бир эле окуяны айрым өзгөчөлүктөр менен айткан варианттар да бар. Чыгарманын бардык негизги окуяларын камтыган толук кандуу варианттар чыныты же чоң манасчылар тарабынан тузүлөт. «Манас» таануу илиминде эпостун окуялары толук камтылган үлгүлөрү такталган. Аларга эпостун биринчи бөлүмүнүн Сагымбай Орозбак уулу, Саякбай Карала уулу, Шапак Рысменде уулу, Тоголок Молдо (Байымбет Абдыракман уулу), Багыш Сазан уулу, Мойдобасан Мусулманкул уулу, Ыбрайым Абдыракман уулу, Мамбет Чокмор уулу тарабынан түзүлгөң варианттарын, ал эми «Семетей, «Сейтектин» Саякбай Карала уулу, Жаңыбай Кожек уулу, Молдобасан Мусулманкул уулу, Багыш Сазан уулу, Жакшылык Сары уулу, Мамбет Чокмор уулу, Акмат Рысменде уулу, Актан Тыныбек уулу ж. б. жараткан варианттарын кошууга болот. «Манас» эпосунун негизги варианттарынын ичинен чоң манасчылар Сагымбай менен Саякбайдан жазылып алынган тексттер башка варианттардан материалдарынын толуктугу жана өзгөчө кенири планда айтылышы, көркөмдүк деңгээлинин жогорулугу менен айырмаланып турат. «Манас» эпосунун бардык негизги варианттарга мүнөздүү өзөк окуяларга төмөңдөгүлөр кирет:  күчтүү душман тарабынан кыргыздардын чабылышы;  баатырдын төрөлүшү жана бала чагы, алгачкы эрдиктери; ата журтту баскынчылардан бошотуу, Алтайдагы кыргыздардын Ала-Тоого кайра келиши; Шоорук, Алооке окуялары; Алмамбеттин тарыхы; Манастын Каныкейге үйлөнүшү; Көзкамандар окуясы; Көкөтөйдүн ашы; Чоң Казат; Манастын өлүшү жана ага күмбөз салдыруу. Эпосто бул өзөк окуялардын бершшши ыгы, ар бир окуянын орду туруктуу. Айрым учурларда гана окуялар орун алмашып кеткен же айрым эпизоддор өз ордуна эмес башка бөлүмдө айтылып калган учурлар болот. «Манасты» тарыхый булак катары пайдаланууда эпостун түрдуү варианттарын изилдеп-иликтөө өзгөчө мааниге ээ. «Манас» эпосторунун бардык варианттарына бирдей мамиле кылып аларды объективдүү, терең изилдеп, кыргыз элинин тарыхын окуп үйрөнүүдө кеңири пайдаланууну ыйык парз катары эсептешибиз керек. Өскөн ОСМОНОВ — Кыргыз Улуттук илимдер академиясынын корреспондент-мучөсү, тарых илимдеринин доктору, профессор

Урматтуу мекендештер!

 Сиздерди 9-Май Улуу Жеңиш күнү менен куттуктайбыз!

9-Май – Ата-бабаларыбыздын өлбөс-өчпөс эрдигин даңазалаган, көп улуттуу элибиздин биримдиги жана ынтымагы менен жаркын жашоону тартуулаган Жеңиш күнү! Даңктуу тарыхыбыз менен элибиз дайыма тынчтыктын, ынтымактын майрамы катары белгилеп келишет.

Согушта эрдик көрсөтүп, өз жанын Жеңиш үчүн курман кылган, бүгүнкү бейпил жашоону тартуулаган жоокерлердин элеси ар дайым  жүрөгүбүздө.

Жергебизде тынчтыктын ыры жаңырып, элибизде ынтымак ыроолоп, молчулук, токчулук болушуна тилектешбиз.

Улуу Жеңиш күнү куттуу болсун, мекендештер!
"БИРИНЧИ МУГАЛИМ" ПОВЕСТИНЕН ҮЗҮНДҮЛӨР
"Биринчи мугалим" повестинен үзүндүлөр

1. Дүйшөндүн кош тереги
Биздин айыл АкЖар тоо этегинде, суулар шаркырап аккан чоң тектирде орношкон, анын ылдыйтуурасынан суналган КараТоого чейин — түзөң өзөн, темир жол кеткен казактын сары талаасы.
Айылдын үстүндөгү адырда, мен бала чактан бери билген, эки зор терек болор эле. Бул кош терек азыр да ошол жерде. Качан карабагын, айылга кайсы туштан келбегин, элден мурун эле дөбөдө жанаша кыналышкан ушул бийик теректер көзгө учурайт. Эмне үчүн экенин билбеймин, же балалык таасирдин күчүбү, же болбосо сүрөтчүлүк кесибиме байланыштуубу, айтор, станциядан түшүп, капчыгайдан чыгып, айылды көздөй бет алганда, тээ адырда баягы кош теректер турат болду бекен деп, чыдамсыздык менен ошол тарапты акмалап караймын. Ушунчалык алыстыктан бактар канчалык бийик болбосун көрүнөрү шектүү, бирок мен үчүн алардын сөлөкөтү ар качан байкалгандай туюлат. Эртерээк айылыма жетип барып, эртерээк дөбөгө чыгып барып, кош терекке ийилип салам берип, кулагымдын моокуму кангыча алардын күүлөнгөн үнүн уксам деп дайым дегдеймин. Көчөдө бак деген толуп жатат.
Бирок бул теректердин бир укмуштуу касиети — алар бөтөнчө үндүү, тил бүткөндөй жандуу теректер. Түнүкүнү тынбай, качан болбосун жалбырактар дирилдеп, чайпалган чокулары айкалыша, теректер ар кандай үнгө салып шуулдайт. Бирде — жээкке урунган эрке толкундай угулар-угулбас шапшынып, бирде — тым-тырс ойлоно калып, сагынычтуу санаага толгондой, алда эмнеге муңдана үшкүрүп, жулкунган шамал булут айдап, жаан айдап, бутактарын кайрып киргенде, теректер бой тиреше чыңалып, "бизди жыгалбайсың" — дегендей, өжөрлөнө күүлөнүшөт.
Кийин эс тартып чоңойгондо, мен бул теректердин сырын түшүндүм. Бийикте, туштарабы ачык дөбөдө тургандыктан, булар дайым шамалдын огуна туура келип, абанын ар бир кыймылына жооп кайтарып, жанагыдай тынымсыз шуулдап, бөтөнчө үндүү болгон себеби да ошол. Анткени менен менин бул байкап тапканым балалык кыялымдын алгачкы таасирин суута албады. Ошол кездеги сонуркаганым азыр да тарабай, мен үчүн бул теректер ушул күнгө чейин кандайдыр тегин эместей, сырдуу, жандуу сыяктанат. Бул теректердин түбүндө менин өмүрүмдүн эң бир сыйкырдуу чагы калгандай, эстеген сайын кайра баштап эскергим келет.
Окуудан таркаган жайкы маалда биз бир топ балдар болуп, балапан алабыз деп ушул жерге келчүбүз. Биздин чуркурашкан үнүбүзгө ыраазы болгондой, дөбөдө кериле чайпалган алп теректер дайымкысындай жалбырактарын леплеп желпилдетип, бизди күндөн көлөкөлөп тосуп ала турган.

Ошондо биз, чор таман, чор алакан тентектер, теректерге мышыкча асылып чыга баштаганда, чуу көтөргөн таранчылар жаны калбай чырылдашар эле. Анысына болобузбу! Улам бутактан бутакка өйдөлөп, бир убакытта куштар учкан бийиктиктен дүйнөнүн аймагынын ачыла калган көрүнүшүнө таң калып, баарыбыз тең үн катпай, бутакбутакка жармашып, алабыз деген чымчыктын балапандарын да унутуп коёр элек. Биз эң чоң имарат деп эсептеген колхоздун ат сарайы теректин башынан тепкедей эле көрүнүп, ал эми айылдан төмөн, алда кайда мунарыктаган мейкиндиктин ушунчалык зор экенине, бизден нары дагы нечен кыйыр жерлер, биздин суулардан башка дагы нечен күмүштөлгөн суулар бар экенине суктана карап, ааламдын чети ошолбу, же андан нары да ушундай асман, ушундай булут, ушундай жер барбы деп ойлоно турганбыз. Ошол учурда көкөлөгөн жел күүсү кулакка угулуп, ага удаа бир дабыштан шапырттаган жалбырактар, көз көрбөгөн көгүлтүр алыстыкта нечен сонундар, нечен кызыктар бар дегендей тымызын күү чалып, беттен эркелете сылар эле. Жүрөгүм жары

лып кетчүдөй дикилдеп, кош теректин шуулдаганын кыялга батып тыңшар элем. Көз алдыма жомоктогудай ар түркүн нерселерди келтирип, ошондо бир гана нерсени ойлобоптурмун. Бул теректерди ким тикти, кандай тилек, кандай үмүт менен өстүрдү экен деп оюма алып койбоптурмун.

2. Алтынай Сулайманованын каты
"Эмне үчүн баягында айылдан тез аранын ичинде кеткендигимдин себеби сизге эми белгилүү болгон чыгар. Мунун баарын ошондо эле отуруп элге айтып түшүндүрүп берсем да болмок эле, бирок өзүмдүн кетирген билбестигиме өтө капа болуп, өтө нааразыланып, бул бойдон Дүйшөн карыянын астына барып жүз көрүшүп салам бералбастыгымды сезип, жана да бул иш жалаң гана бизге эле тийиштүү эмес, көпчүлүккө керек экенин түшүнүп, эртерээк жолго чыгып, эртерээк ойлорумдун башаягын жыйнап, өткөнкеткенди тактап, тийиштүү сөзүмдү кат жүзүндө кабарлоону туура таптым. Анткени ошондо жаңы мектептин кадырлуу төрүндө мен эмес, сиз да эмес, башкалар да эмес — биринчи мугалимибиз Дүйшөн аксакал отуруш керек эле. Мектептин ачылышын ушул киши жарыялап, жана башка урмат сыйын ушул киши көрүш керек эле. Тескерисинче, биз үлпөттүн үстүндө отурган кезибизде, дале болсо, ушул алтын киши куттуктоо телеграммаларды ала чаап келди. Түшүнсөк, уят эле иш болду. Дүйшөндүн кандай мугалим болгонун азыркы жаштар билбейт, мурункулар болсо, ажалы жетип өлгөнү бар, согушта курман болгондору бар. Ал эми мунун баарын кабарлап айта жүрүү түздөнтүз менин милдетим эле. Бирок, айылга каттабай жүрүп, мурункунун баардыгы унутулуп, эстен чыгып кетпесе да, алыска катылган буюмдай болуп, көмүскөдө кала берген.
Аман турсак, мен али Дүйшөн мугалимиме барып, кечирим суранып өтүнөм. Менимче, ал киши экөөбүз бирибиризди түшүнө турган жалпы тил табарбыз. Кеп азыр башкада болуп жатат. Биз кээде унутпас нерселерди унутуп, эскирбес жоо жарагын эскирди деп, аны пайдаланбай жүрөбүз. Ушуну менен өзүбүздүн тарыхты жардылантып, жаштарды тарбиялоо ишинде көп кемчилик кетирип келе жатабыз.

Болбосо, мага окшогон менин замандаштарым, Дүйшөн сыяктуу биздин жаңы доорду орнотууда өмүрүн кыйып, жаштыгын берип, жүрөгүн жүрөк кабы менен кошо элге сууруп берген эбегейсиз эмгек, эрдик көрсөткөн, мен мындай элем, деп төшүн какпаган карапайым, акыл жүрөктүү бир канча адамдар жөнүндө биз мурунтан элге жеткирип айтып жүргөн болсок, анда алар унутулуп, көз жаздымында калып, анан калса, тамашага айланып кетпес эле го! Биз буларды сыйлабасак, өзүбүздү сыйлабаганыбыз, революциянын деми менен кылымдар аттап басып өткөн жолубузду сыйлабаганыбыз. Азыркы кезде кээ бир жаштар совет өкмөтүнүн алгачкы тарыхы жөнүндө кеп болсо, ой коюңузчу качаңкы немелерди, анын баары айтылып бүтпөдүбү эми деп, манчыркашат. Жок, качаңкы эмес, азыр атом менен космостун доору болсо да, революция жараткан Дүйшөндөр дале биздин катарыбызда. Азыркы жаштар үчүн Дүйшөн сыяктуу адам мисал болуп, үлгү боло албайбы? Эгерде биз баарыбыз ошол Дүйшөндөй эле болсок аңсезимибиздеги жаңыруу эбак болмок.
Дүйшөн мугалим болуп жүрүп билимим аз деп өкүнөр эле. Анысы ырас. Бирок кээ бир азыркы жогорку билимдүү маданияттуу мугалимдер Дүйшөн сыяктуу өз кесибин сүйүп жүрөк жалыны менен ошого берилсе болор эле. Анткени, мугалим деген кайсы доордо болбосун дайым — талыкпас тарбиячы, антпесе анын коомго берген пайдасы кем болот...
Кымбаттуу иним, сизге кат жазышымдын дагы бир максаты: айылга барып жаңы ачылган мектептин атын "Дүйшөндүн мектеби" деп атоону элге сунуш эткени жүрөм. Ооба, так ушул катардагы колхозчу, азыркы убакытта почточу болуп жүргөн кишинин атынан. Сиз дагы менин ушул сунушумду жолдосоңуз экен деп суранам.

Сагымбай орозбаков
Тыныстанов Касым
Риторика. Риторика илими
Атаман уурулардын тагдыры (повесть) 2
УРКУЯ САЛИЕВА
 Биздин айыл Ак-Жар тоо этегинде, суулар шаркырап аккан чоң тектирде орношкон, андан ылдый, туурасынан суналган Кара-Тоого чейин-түзөң өзөн, темир жол кеткен казактын сары талаасы.

    Айылдын үстүндөгү адырга, мен бала чактан бери билген, эки зор терек болор эле. Бул кош терек азыр да ошол жерде. Качан карабагын, айылга кайсы туштан келбегин, элден мурун эле дөбөдө жанаша кыналышкан ушул бийик теректер көзгө учурайт. Эмне үчүн экенин билбеймин, же балалык таасирдин күчүбү, же болбосо сүрөтчүлүк кесибиме байланыштуубу, айтор, станциядан түшүп, капчыгайдан чыгып, айылды көздөй бет алганда, тээ адырда баягы кош теректер турат болду бекен деп, чыдамсыздык менен ошол тарапты акмалап караймын. Ушунчалык алыстыктан бактар канчалык бийик болбосун көрүнөрү шектүү, бирок мен үчүн алардын сөлөкөтү ар качан байкалгандай туюлат. Эртерээк айылыма жетип барып, кош терекке ийилип салам берип, кулагымдын моокусу кангыча алардын күүлөнгөн үнүн уксам деп дайым дегдеймин. Көчөдө бак деген толуп жатат, бирок бул теректердин укмуштуу бир касиети-алар бөтөнчө үндүү, тил бүткөндөй жандуу теректер. Түнү-күнү тынбай, качан болбосун жалбырактар дирилдеп, чайпалган чокулары айкалыша, теректер ар кандай үнгө салып шуулдайт. Биерде жээкке урунган эрке  толкундай угулар-угулбас шыпшынып, бирде тым-тырс ойлоно калып, сагынычтуу санаага толгондой, алда эмнеге мундана үшкүрүп, жулунган шамал булут айдап,  жаан айдап, бутактарын кайрып ийгенде, теректер бой тиреше  чыңалып, “бизди жыгалбайсың”-дегендей өжөрлөнө күүлөнүшөт.

   Кийин эс тартып чоңойгондо, мен бул теректердин сырын түшүндүм. Бийикте, туш-тарабы ачык дөбөдө тургандыктан, булар дайым шамалдын огуна келип, абанын ар бир кыймылына жооп кайтарып, жанагыдай тынымсыз шуулдап, бөтөнчө үндүү болгонун да себеби ошол. Анткен менен менин бул байкап тапкан балалык  кыялымдын алгачкы таасирин суута албады. Ошол кездеги сонуркаганым азыр да тарабай, мен үчүн бул теректер ушул күнгө чейин кандайдыр тегин эместей, сырдуу, жандуу  сыяктанат. Бул теректердин түбүндө менин өмүрүмдүн  эң бир сыйкырдуу чагы калгандай, эстеген сайын кайра баштан эскергим келет.

   Окудан таркаган жайкы маалда биз бир топ балдар болуп, балапан алабыз деп ушул жерге келчүбүз. Биздин чуркурашкан үнүбузгө ыраазы болгондой, дөбөдө кериле чайпалган алп теректер дайымкысындай жалбырактарын леп-леп жепилдетип, бизди күндөн көлөкөлөп тосуп ала турган. Ошондо биз, чор таман, чор алакан тентектер, теректерге мышыкча асылып чыга баштаганда, чуу көтөргөн таранчылар жаны калбай чырылдашар эле. Анысына болобузбу! Улам бутактан бутакка өйдөлөп, бир убакытты, куштар учкан бийиктиктен дүйненүн аймагынын ачыла калган көрүнүшүнө таң калып, баарыбыз тең ун катпай, бутак-бутакка жармашып, алабыз деген чымчыктын балапандарын да унутуп коёр элек. Биз эң чоң имарат деп эсептеген колхоздун ат сарайы теректин башынан тепкедей эле көрүнүп, ал эми айылдан төмөн, алда кайда мунарыктаган мейкиндиктин ушунчалык зор экендигине, бизден нары дагы нечен кыйыр жерлер, биздин суулардан башка дагы нечен күмүштөнгөн суулар бар экенине суктана карап, ааламдын чети ушулбу, же андан нары да ушундай асман, ушундай булут, ушундай жер барбы деп ойлоно турганбыз. Ошол учурда көкөлөгөн жел күүсү кулакка угулуп, ага удаа бир дабыштан шыпырттаган жалбырактар, көз көрбөгөн көгүлтүр алыстыкта нечен сонундар, нечен кызыктар бар дегендей тымызын күү чалып, беттен эркелете сылар эле.  Жүрөгүм жарылып кетчүдөй дикилдеп, кош теректин шуулдаганын кыялга батып таңшаар элем.  Көз алдыма жомоктогудай ар түркүн нерселерди келтирип, ошондо бир гана нерсени ойлобоптурмун. Бул теректерди ким тикти, кандай тилек, кандай үмүт менен өстүрдү экен деп оюма алып койбоптурмун.

   Мына ушул теректер турган жерди айылдагылар эмне үчүндүр “Дүйшөндүн мектеби”-деп койчу. Кокус бир мал издеп калганда: “Ой, баланча, менин тору кунанымды көрдүңбү?”-десе, анда беркиси токтой калып: “Тээ жогору Дүйшөндүн мектебинде жылкы жүрөт, ошол жактан чалып көр”-деп, бастырып кете берчү. Чоңдорду туурап, биз дагы: “Жүр кеттик Дүйшөңдүн мектебине, терекке чыгабыз”-дей турганбыз.

   Бир кездерде ошол дөбөнүн үстүндө мектеп болгон имиш. Биз анын ордун да көрбөй калдык, бирок кош теректүү дөбөнүн аталышы эл оозунда мурунку бойдон келе жатат. Бул мектептин ордун, бала чакта адырларды кыдырып, бир нече ирет издеп да көрдүм, кийинчерээк: “Эмне үчүн “Дүйшөндүн мектеби?” ал кайсы Дүйшөн?”-деп, карыялардан сураштырсам, алар менин бул суроомо эч бир кызык жок, жок иштей, кайдыгер гана кол шилтеп коюшту:

   “Ээ, ушул эле жүргөн аксак-кой (уруунун аталышы) Дүйшөн. Кечээ уруяттан (революция) кийин, тиги дөбөдө бир жаман там болор эле, Дүйшөн комсолом болдум деп ошого мектеп ачып, бала окуткан. Мектеп дегендей да эмес болчу, тимеле бир кеп. О анда, өзүнчө бир кызык заман эмес беле, кудай салбасын, үзөнгүгө буту илингендердин баары эле бет алдынча чоң, ар ким билгенин кылчу. Дүйшөн да ошондо оюна келгенин бир иштеп койду да. Андан бери ал жаман тамдын топурагы калган жок, бир пайдасы-аты жок дөбө эле, “Дүйшөндүн мектеби”-болуп калды...”

    Дүйшөн деген кишини мен анча жакшы билген эмесин. Бою каркайган, бүркүт кабак, салабаттуу адам окшоду эле.  Анын үйү суунун аркы маңдайында,экинчи бригаддын көчөсүндө. Мен айылда жүргөн кезде Дүйшөн колхоздун мурабы болуп, канжыгасына чоң кетменди байланып алып, шатектен чыгып калган өзүндөй калжайган жээрдени минип, биздин көчөдөн кээде бастырып өтө турган. Кийин, карый түшкөндө, почтолукка өтүп кетти деп уктум. Бирок кеп башкада. Комсомол деген анда менин түшүнүгүмдө-ишке да, сөзгө да курч, жалкоо-жегичтерди газетке жазып жиберчү айыл жигиттерин чеккен чыккан мыктысы. Ал эми жанагы сакалы буурул-ала карапайым киши, кашаң атын чүчүлөгөн кебетеси менен өз заманында кандайча комсомол болуп, анан калса сабатсыз жатып,  балдарды кандайча окутуп, кантип мугалим болуп жүргөнүн эч бир көз алдыма келтире албадым. Чынын айтсам, айылдагы көп жомоктун бир жомогу го деп мен бул сөзгө анча деле ишенген жок элем. Көрсө “Дүйшөндүн мектеби”-дегендин өзүнчө тарыхы бар экен, мен аны эч бир күтпөгөн жерден жакында гана билдим.

    Өткөн күздө колхоздон мага телеграмма келди. Эки жылдан бери биздин колхоз өз күчү менен жаңы мектеп куруп жаткан болчу. Мектептин имараты эми салынып бүтүп, айылдагылар мени мектептин ачылышына чакырган эле. Элимдин мындай кубанычтуу күнүндө бирге болоюн деп, дароо эле жолго чыга турган болдум. Сүрөт тартыш үчүн айылга  ал турсун үч-төрт күн мурнураак бардым. Шаардан чакырылгандардан эми академик Сулайманова келет деп кутүп жатышкан экен. Ал киши мында бир күн-жарым күн туруп, ушундан нары поездге түшүп Москвага кетет экен дешти. Академик Сулайманованын келерин угуп, мен абдан кубанып калдым. Бул көпчүлүккө белгилүү илимпоз аял биздин айылдан экенин, кыз кезинде шаарга кетип, кийин окумуштуу болгонун анча-мынча угуп жүргөм. Ал эми өзү менен шаардан тааныштым. Мен көргөндө Алтынай Сулайманова чачына ак кирип, толмоч тартып, элүүлөргө таяп калган киши экен. Университетте кафедра башчысы болуп, философиядан лекция окуп, академияда иштеп, анан ар кандай коомчулук иштери менен чет өлкөлөргө барып келип турган айылдаш эженин жай отуруп, жай сурашууга чамасы келбей жүрдү, бирок ар бир жолуккан сайын, мейли жыйналышта, мейли кокус көчөдө кездеше калганда, биздин айылдын жалпы   аманчылыгын сурап, менин чыгармачылыгым жөнүндө кыскача болсо да пикирин айтпай койчу эмес. Мен бул кишинин жөнөкөйлүгүнө, адамгерчилигине ичим жылып, бир күнү жашырбай эле өзүнө айттым:

   -Эже, айыл жакка барып, эл-журт менен жолугушуп келсеңиз кантер эле?   Сизди сыртыныздан баары эле билип сыймыктанышат экен, бирок көпчүлүгү тааныбайт. Атактуу, окумуштуу кызыбыз айылын теңине албай, чанып жүрөбү деген сөздөр да бар.

   -Аның туура, иним,-деп Алтынай Сулайманова үшкүрүп койду.-Барууга өзум дагы көптөн дилгирмин. Барбаганыма кылым болду. Айылда анча деле жакын туугандарым жок. Биро

МИНИСТЕРСТВО ЮСТИЦИИ КЫРГЫЗСКОЙ РЕСПУБЛИКИ
Кыргызча | Русский
ЦЕНТРАЛИЗОВАННЫЙ БАНК ДАННЫХ
ПРАВОВОЙ ИНФОРМАЦИИ
КЫРГЫЗСКОЙ РЕСПУБЛИКИ
Справка
Система Orphus
Главная Нормативные правовые акты "Конституция Кыргызской Республики"
RTF Print OpenData
Документ	Реквизиты	Ссылающиеся документы
	Редакция:
05.05.2021
     кыргызча  |  на русском
Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: Описание: C:\Users\User\AppData\Local\Temp\CdbDocEditor\a0661c4f-bcfa-4046-a34a-20af536022eb\document.files\image001.jpg



2021-жылдын 11-апрелинде Референдумда
(бүткүл элдик добуш берүүдө)
кабыл алынды



КЫРГЫЗ РЕСПУБЛИКАСЫНЫН КОНСТИТУЦИЯСЫ

(Кыргыз Республикасынын 2021 жылдын 5 майындагы Мыйзамы менен кабыл алынды)



Биз, Кыргыз Республикасынын эли,

өз тагдырыбызды өз алдынча чечүү укугун туу тутуп;

укук үстөмдүүлүгүн, адилеттүүлүктү жана тең укуктуулукту камсыз кылуу максатында;

чыныгы элдик бийликтин негиздерин бекемдеп;

ата-бабабыздын наркын, салтын сактап, Айкөл Манастын осуяттарына таянып, биримдикте, тынчтыкта жана ынтымакта табият менен таттуу мамиледе жашоону улап;

Кыргыз Республикасынын элинин укуктарын жана кызыкчылыктарын коргоп;

мамлекеттүүлүктү сактоо жана чыңдоо үчүн майтарылбас эркти көрсөтүп;

адамдын жана жарандын укуктарын жана эркиндиктерин коргоого жана урматтоого умтулууну ырастап;

жалпы адамзаттык принциптерди жана баалуулуктарды таанып;

социалдык адилеттикке, экономикалык бакубатчылыкка, билимге, илимге жана руханий өнүгүүгө умтулуп;

элдин эркиндиги үчүн курман болгон баатырларды эсте сактап;

азыркы жана келечек муундардын алдында Мекен үчүн жоопкерчиликти түшүнүп, ушул Конституцияны кабыл алабыз.

БИРИНЧИ БӨЛҮМ. КОНСТИТУЦИЯЛЫК ТҮЗҮЛҮШТҮН НЕГИЗДЕРИ

I ГЛАВА. КОНСТИТУЦИЯЛЫК ТҮЗҮЛҮШТҮН САЯСИЙ НЕГИЗДЕРИ

1-берене

1. Кыргыз Республикасы (Кыргызстан) - көз карандысыз, эгемен, демократиялык, унитардык, укуктук, светтик жана социалдык мамлекет.

2. Кыргыз Республикасынын эгемендиги чектелбейт жана бардык аймагына жайылтылат.

3. Кыргыз Республикасы ички жана тышкы саясатты өз алдынча жүргүзөт.

4. Кыргыз Республикасынын эли эгемендиктин ээси жана мамлекеттик бийликтин жападан жалгыз булагы болуп саналат.

5. Кыргызстандын элин бардык этностордон турган Кыргыз Республикасынын жарандары түзөт.

6. Кыргыз Республикасынын элинин атынан Президент жана Жогорку Кеңеш чыгууга укуктуу.

2-берене

1. Конституциялык түзүлүштүн негиздерин өз алдынча аныктоо Кыргыз Республикасынын элинин эгемен укугу болуп саналат.

2. Кыргыз Республикасында элдик бийлик бийликтин толугу менен элге таандыктыгы, адамдын жана жарандын укуктарын жана эркиндиктерин коргоо, мамлекеттин жана коомдун иштерин башкарууга эркин жана реалдуу жеткиликтүүлүк принциптерине негизденет.

3. Кыргыз Республикасынын жарандары өзүнүн бийлигин түздөн-түз шайлоолордо жана референдумдарда (бүткүл элдик добуш берүү), ошондой эле мамлекеттик органдар, жергиликтүү өз алдынча башкаруу органдары аркылуу Конституциянын жана Кыргыз Республикасынын мыйзамдарынын негизинде жүзөгө ашырат.

4. Шайлоолор жана референдумдар эркин, жалпыга бирдей, тең жана тикелей шайлоо укугунун негизинде жашыруун добуш берүү менен өткөрүлөт. Кыргыз Республикасынын 18 жашка толгон жарандары шайлоо укугуна ээ болот.

5. Мыйзамдар жана мамлекеттик маанидеги башка маселелер референдумга коюлушу мүмкүн. Референдумду өткөрүүнүн тартиби конституциялык мыйзам менен белгиленет.

6. Мыйзам менен тыюу салынган каржылык, администрациялык жана башка ресурстарды пайдалануу менен шайлоочулардын эркин шайлоосуна таасир этүүгө тыюу салынат.

3-берене

1. Кыргыз Республикасынын чек арасындагы аймагы бүтүн жана кол тийгис.

2. Мамлекеттик башкарууну жана жергиликтүү өз алдынча башкарууну уюштуруу максатында Кыргыз Республикасынын аймагы мыйзам менен аныкталуучу администрациялык-аймактык бирдиктерге бөлүнөт.

4-берене

Кыргыз Республикасында мамлекеттик бийлик төмөнкү принциптерге негизделет:

- бүткүл эл тарабынан шайланган Президент жана Жогорку Кеңеш өкүл болгон жана камсыз кылган элдик бийликтин үстөмдүгү;

- мыйзам чыгаруу, аткаруу, сот бутактарына бөлүнүшү, алардын өз ара ырааттуу иштөөсү жана аракеттенүүсү;

- өз ыйгарым укуктарын элдин таламдары үчүн гана жүзөгө ашырууда мамлекеттик органдардын, жергиликтүү өз алдынча башкаруу органдарынын жана алардын кызмат адамдарынын ачыктыгы;

- мамлекеттик органдардын жана жергиликтүү өз алдынча башкаруу органдарынын ыйгарым укуктарынын жана функцияларынын ажыратылышы;

- мамлекеттик жана муниципалдык кызмат адамдарынын коррупция үчүн шарттарды түзгөн аракетине (аракетсиздигине) тыюу салуу;

- мамлекеттик органдардын, жергиликтүү өз алдынча башкаруу органдарынын жана алардын кызмат адамдарынын эл алдындагы конституциялык-укуктук жана башка жоопкерчилиги.

5-берене

1. Мамлекет жана анын органдары коомдун кайсы бир бөлүгүнө эмес, бүткүл коомго кызмат кылат.

2. Мамлекеттик бийликти күч колдонуп басып алууга жана мыйзамсыз кармап турууга, мамлекеттик органдардын, жергиликтүү өз алдынча башкаруу органдарынын жана алардын кызмат адамдарынын ыйгарым укуктарын тартып алууга багытталган аракеттерге жол берилбейт.

Мамлекеттик бийликти узурпациялоо - өзгөчө оор кылмыш.

6-берене

1. Ушул Конституция жогорку юридикалык күчкө ээ жана Кыргыз Республикасында түздөн-түз колдонулат.

2. Конституциялык мыйзамдар, мыйзамдар жана башка ченемдик укуктук актылар Конституциянын негизинде кабыл алынат.

3. Эл аралык укуктун жалпы таанылган принциптери жана ченемдери, ошондой эле Кыргыз Республикасынын мыйзамдарына ылайык күчүнө кирген эл аралык келишимдер Кыргыз Республикасынын укук тутумунун курамдык бөлүгү болуп саналат.

Эл аралык келишимдерди, эл аралык укуктун жалпы таанылган принциптерин жана ченемдерин колдонуунун тартиби жана шарттары мыйзам менен аныкталат.

4. Мыйзамдарды жана башка ченемдик укуктук актыларды расмий жарыялоо алардын күчүнө кирүүсүнүн милдеттүү шарты болуп саналат.

5. Жаңы милдеттерди белгилеген же жоопкерчиликти күчөткөн мыйзам же башка ченемдик укуктук акты өткөн мезгилге карата колдонулбайт.

7-берене

1. Элдик Курултай - коомдук-өкүлчүлүктүү жыйын.

Элдик Курултай кеңешүүчү, байкоочу жыйын катары коомдун өнүгүү багыттары боюнча сунуштамаларды берет.

2. Элдик Курултайдын уюштурулушу жана ишмердүүлүгү Конституция жана конституциялык мыйзам менен аныкталат.

8-берене

1. Кыргыз Республикасында адамдын жана жарандын укуктарын, эркиндиктерин жана кызыкчылыктарын ишке ашыруу жана коргоо үчүн саясий партиялар, кесиптик бирликтер жана башка коомдук бирикмелер түзүлүшү мүмкүн.

2. Саясий партиялар коомдогу ар кандай социалдык катмарлардын жана топтордун көп түрдүү саясий эркин билдирүүгө көмөк көрсөтөт.

3. Кыргыз Республикасында төмөнкүлөргө тыюу салынат:

1) мамлекеттик жана муниципалдык мекемелерде, уюмдарда партиялык уюмдардын түзүлүшүнө жана иштешине; кызматтык иштен тышкары жүзөгө ашырган учурларын кошпогондо, мамлекеттик жана муниципалдык кызматчылардын партиялык ишти аткарышына;

2) аскер кызматчыларынын, укук коргоо органдарынын кызматкерлеринин жана судьялардын саясий партияларга мүчө болушуна, алардын кайсы бир саясий партияны колдоп чыгышына;

3) диний жана этностук негизде саясий партияларды түзүүгө, диний бирикмелердин саясий максаттарды көздөшүнө;

4) жарандардын бирикмелеринин аскерлешкен кошуундарды түзүшүнө;

5) иш-аракети конституциялык түзүлүштү күч менен өзгөртүүгө, улуттук коопсуздукту бүлдүрүүгө, социалдык, расалык, улуттар аралык жана диний касташууну тутандырууга багытталган саясий партиялардын, коомдук жана диний бирикмелердин, алардын өкүлчүлүктөрүнүн жана филиалдарынын иштешине.

4. Саясий партиялар, кесиптик бирликтер жана башка коомдук бирикмелер өзүнүн каржылык жана чарбалык ишмердүүлүгүнүн ачыктыгын камсыз кылат.

9-берене

1. Кыргыз Республикасында эч бир дин мамлекеттик же милдеттүү дин катары кабыл алынышы мүмкүн эмес.

2. Дин жана бардык диний ырасымдар мамлекеттен ажыратылган.

3. Диний бирикмелердин, дин жана ырасымдардын кызматчыларынын мамлекеттик бийлик органдарынын ишине кийлигишүүсүнө тыюу салынат.

10-берене

1. Жалпыга маалымдоо каражаттарына мамлекеттик органдардан, жергиликтүү өз алдынча башкаруу органдарынан маалыматтарды алуу, аларды жайылтуу укугу жана ой-пикирлерди эркин билдирүү укугу кепилденет.

2. Кыргыз Республикасында цензурага жол берилбейт. Жалпыга маалымдоо каражаттары эркин жана өз ишин мыйзамга ылайык жүзөгө ашырат.

3. Кыргыз Республикасында маалыматтык коопсуздук мамлекет тарабынан корголот.

4. Өсүп келе жаткан муунду коргоо максатында Кыргыз Республикасынын элинин моралдык жана адеп-ахлактык баалуулуктарына, коомдук аң-сезимине карама-каршы келген иш-чаралар мыйзам менен чектелиши мүмкүн.

5. Чектелүүгө жаткан иш-чаралардын тизмеги, жеткиликтүүлүгү жана жайылтылуусу чектелген маалыматтардын тизмеги мыйзам менен белгиленет.

11-берене

1. Кыргыз Республикасы экспансиялык, агрессиялык жана согуштук максаттарды көздөбөйт.

Кыргыз Республикасынын Куралдуу Күчтөрү өзүн-өзү коргоо жана жетиштүү коргоно алуу принциптерине ылайык түзүлөт.

2. Кыргыз Республикасына жана жамааттык коргонуу милдеттенмелери менен байланышкан башка мамлекеттерге каршы агрессия жасалган учурларды кошпогондо, согуш жүргүзүү укугу таанылбайт. Кыргыз Республикасынын Куралдуу Күчтөрүнүн бөлүктөрүн Кыргыз Республикасынын аймагынан тышкары жиберүүнүн ар бир учуру боюнча уруксат Жогорку Кеңеш тарабынан депутаттардын жалпы санынын үчтөн экисинен кем эмес көпчүлүк добушу менен кабыл алынат.

3. Кыргыз Республикасынын Куралдуу Күчтөрүн мамлекеттик ички саясий маселелерди чечүү үчүн пайдаланууга тыюу салынат.

4. Кыргыз Республикасы башка мамлекеттер менен ынтымак жана адилеттүүлүк, өз ара пайдалуу кызматташуу, ааламдык жана аймактык көйгөйлөрдү тынчтык жол менен чечүү принциптеринде жанаша жашоого умтулат.

12-берене

Кыргыз Республикасында өзгөчө абал, өзгөчө кырдаал жана согуш абалы Конституцияда жана мыйзамдарда каралган учурларда жана тартипте киргизилет.

13-берене

1. Кыргыз тили - Кыргыз Республикасынын мамлекеттик тили.

Мамлекеттик тилди колдонуу тартиби конституциялык мыйзам менен аныкталат.

2. Кыргыз Республикасында расмий тил катары орус тили колдонулат.

3. Кыргыз Республикасынын элин түзгөн бардык этностордун өкүлдөрүнө эне тилин сактоо, окуп-үйрөнүү жана өнүктүрүү үчүн шарттарды түзүү укугу кепилденет.

14-берене

1. Кыргыз Республикасы мамлекеттик символдорго - Тууга, Гербге, Гимнге ээ. Алардын сыпаттамасы жана расмий пайдалануунун тартиби мыйзам менен белгиленет.

2. Бишкек шаары - Кыргыз Республикасынын борбору.

Бишкек жана Ош шаарлары республикалык маанидеги шаарлар болуп саналат. Республикалык маанидеги шаарлардын статусу мыйзам менен аныкталат.

3. Кыргыз Республикасынын улуттук акча бирдиги сом болуп саналат.

II ГЛАВА. КОНСТИТУЦИЯЛЫК ТҮЗҮЛҮШТҮН СОЦИАЛДЫК-ЭКОНОМИКАЛЫК НЕГИЗДЕРИ

15-берене

1. Кыргыз Республикасында менчиктин жеке, мамлекеттик, муниципалдык жана башка түрлөрү бирдей деңгээлде таанылат жана корголот.

2. Менчик кол тийгис. Эч ким өзүм билемдик менен мүлкүнөн ажыратылбайт. Мурастоо укугу кепилденет.

Менчик ээсинин эркинен тышкары мүлктү алып коюуга мыйзамда белгиленген тартипте соттун чечими менен гана жол берилет.

Мыйзамда аныкталган коомдук жана мамлекеттик муктаждыктар үчүн мүлктү алып коюу ал мүлктүн наркынын жана мүлктү ээликтен ажыратуунун натыйжасында келтирилген чыгымдардын ордун толтуруп берүүнү адилеттүү жана алдын ала камсыз кылуу жолу менен соттун чечими боюнча жүргүзүлөт.

3. Жарандардын жана юридикалык жактардын менчигинде турган мүлктү мамлекеттин менчигине өткөрүү (улутташтыруу) ал мүлктүн жана башка чыгымдардын наркынын ордун толтуруу менен мыйзамдын негизинде жүргүзүлөт.

4. Кыргыз Республикасы өз жарандарынын жана юридикалык жактарынын менчигин, ошондой эле чет мамлекеттердин аймагында жайгашкан өзүнүн менчигин коргойт.

5. Тарыхый-маданий мурас эстеликтери, архитектуралык, археологиялык объекттер жана табылгалар мамлекеттин менчиги болуп саналат, алар мыйзам менен өзгөчө корголот.

16-берене

1. Жер, жер казынасы, аба мейкиндиги, суулар, токойлор, жайыттар, өсүмдүктөр жана жаныбарлар дүйнөсү, башка жаратылыш ресурстары - Кыргыз Республикасынын гана менчиги болуп саналат.

2. Жер жана жаратылыш ресурстары Кыргыз Республикасынын элинин жашоо-тиричилигинин негизи катары бирдиктүү экологиялык тутумун сактоо жана туруктуу өнүгүү максатында пайдаланылат, алар мамлекеттин контролунда жана өзгөчө коргоосунда турат.

3. Жер, жайыттарды жана токойлорду кошпогондо, менчиктин жеке жана муниципалдык түрүндө болушу мүмкүн.

Жер чет өлкөлүк жарандардын жана чет өлкөлүк катышуусу бар юридикалык жактардын жеке менчик укугунда болушу мүмкүн эмес.

4. Жердин менчик ээлеринин укуктарын коргоонун кепилдиктери мыйзам менен аныкталат.

17-берене

1. Кыргыз Республикасы экономикалык ишмердүүлүктүн ар кандай түрлөрүн өнүктүрүү үчүн шарттарды түзөт жана улуттук экономиканын кызыкчылыктарын коргойт.

2. Кыргыз Республикасынын экономикалык жана социалдык өнүгүү багыттары улуттук программаларда чагылдырылат.

3. Мамлекет инвестицияларды жана инвестициялык ишмердүүлүк субъекттерин мыйзамда аныкталган тартипте коргоого кепилдик берет.

18-берене

1. Кыргыз Республикасынын мамлекеттик бюджети республикалык жана жергиликтүү бюджеттерден турат, мамлекеттин кирешелерин жана чыгашаларын камтыйт.

2. Кыргыз Республикасынын аймагында бирдиктүү салык тутуму иштейт. Салыктарды белгилөө укугу Жогорку Кеңешке таандык. Жаңы салыктарды белгилөөчү жана салык төлөөчүлөрдүн абалын начарлатуучу мыйзамдар өткөн мезгилге карата колдонулбайт.

19-берене

1. Мамлекет элдин бакубат жашоосуна жана аны социалдык коргоого камкордук көрөт.

2. Кыргыз Республикасы жарандардын социалдык жактан корголбогон категорияларын колдоону, эмгекти жана саламаттыкты коргоону камсыз кылат.

3. Кыргыз Республикасы социалдык кызматтардын, медициналык тейлөөнүн тутумун өнүктүрөт, мамлекеттик пенсияларды, жөлөк пулдарды жана башка социалдык коргоонун кепилдиктерин камсыз кылат.

20-берене

1. Үй-бүлө - коомдун негизи. Үй-бүлө, аталык, энелик, балалык коомдун жана мамлекеттин коргоосунда турат.

2. Атаны, энени урматтоо жана камкордук көрүү - балдардын ыйык парзы.

3. Балдар - Кыргыз Республикасынын эң баалуу байлыгы. Мамлекет балдардын ар тараптуу руханий, адеп-ахлактык, интеллектуалдык жана дене-бой жактан өнүгүүсүнө өбөлгө болуучу шарттарды түзүү менен аларды мекенчилдикке жана атуулдукка тарбиялайт.

III ГЛАВА. КООМДУН РУХАНИЙ-МАДАНИЙ НЕГИЗДЕРИ

21-берене

1. Мамлекет адам укугун жана эркиндигин кемсинтпеген наркты, үрп-адаттарды жана салттарды сактоо менен Кыргызстан элинин маданиятынын өнүгүүсүнө камкордук көрөт.

2. Улууларды урматтоо, кичүүлөрдү ызааттоо - элдин ыйык салты.

3. Мамлекет Кыргызстан элинин тарыхый, материалдык жана руханий мурастарын коргойт.

4. Мамлекет этностор жана конфессиялар аралык ынтымакты камсыз кылат.

22-берене

1. Коомдун жана мамлекеттин өнүгүүсү илимий изилдөөлөргө, заманбап технологияларга жана инновацияларга таянат.

2. Мамлекет менчиктин түрүнө карабастан билим берүү уюмдарында билим берүүнүн бардык түрлөрүн жана формаларын колдойт.

Мамлекет ар бир окуучуга, окутуунун сапатына жана педагогикалык кызматкерлердин статусун жогорулатууга камкордук көрөт.

Мамлекет мамлекеттик билим берүү уюмдарынын ишин каржылайт жана материалдык-техникалык жактан камсыз кылат.

3. Мамлекет илимди, илимий-чыгармачылыкты өнүктүрүүнү, илимий-технологиялык жетишкендиктерди, ачылыштарды, инновацияларды жана ойлоп табууларды колдоого алат.

Мамлекет илимий мекемелерди жана уюмдарды каржылайт жана колдоого алат, аларды өнүктүрүүнүн стратегиясын ишке ашырат.

4. Мамлекет илимий-техникалык прогресске өбөлгө болгон илимий жана илимий-педагогикалык кадрларды аттестациялоону камсыз кылат.

5. Кыргыз Республикасынын Улуттук илимдер академиясы ырааттуулук жана илимий прогресстик принциптерге негизденүү менен фундаменталдык жана прикладдык илимдер тармагындагы багыттарды координациялайт.

ЭКИНЧИ БӨЛҮМ. АДАМДЫН ЖАНА ЖАРАНДЫН УКУКТАРЫ, ЭРКИНДИКТЕРИ ЖАНА МИЛДЕТТЕРИ

I ГЛАВА. ЖАЛПЫ ПРИНЦИПТЕР

23-берене

1. Адам укуктары жана эркиндиктери ажыратылгыс жана алар ар бир адамга төрөлгөндөн баштап таандык. Алар абсолюттук, ажыратылгыс жана кимдир бирөөнүн кол салуусунан мыйзам жана сот аркылуу корголгон деп таанылат.

Адам укуктары жана эркиндиктери Кыргыз Республикасынын жогорку баалуулуктарына кирет. Алар түздөн-түз колдонулат, бардык мамлекеттик органдардын, жергиликтүү өз алдынча башкаруу органдарынын жана алардын кызмат адамдарынын ишинин мааниси менен мазмунун аныктайт.

2. Адамдын жана жарандын укуктары жана эркиндиктери улуттук коопсуздукту, коомдук тартипти, калктын саламаттыгы менен адеп-ахлагын сактоо, башка адамдардын укуктарын жана эркиндиктерин коргоо максатында Конституция жана мыйзамдар менен чектелиши мүмкүн. Ушундай чектөөлөр аскердик же мамлекеттик башка кызматтын өзгөчөлүктөрүн эске алуу менен да киргизилиши мүмкүн. Киргизилип жаткан чектөөлөр көрсөтүлгөн максаттарга өлчөмдөш болушу керек.

3. Адамдын жана жарандын укуктарын жана эркиндиктерин чектеген мыйзам алдындагы ченемдик укуктук актыларды кабыл алууга тыюу салынат.

4. Конституцияда каралгандан башка максаттарда жана андан ашкан деңгээлде адамдын укуктарына жана эркиндиктерине мыйзам менен чектөө коюлушу мүмкүн эмес.

5. Конституцияда белгиленген адамдын укуктары жана эркиндиктери эч кандай чектелүүгө жатпайт.

6. Тыюу салуулар боюнча Конституцияда белгиленген кепилдиктер эч кандай чектөөгө жатпайт.

24-берене

1. Кыргыз Республикасы өз аймагынын чегинде жана өзүнүн юрисдикциясында турган бардык адамдардын укуктарын жана эркиндиктерин камсыз кылат.

Эч ким жынысы, расасы, тили, майыптуулугу, этностук таандыктыгы, туткан дини, курагы, саясий же башка ынанымдары, билими, теги, мүлктүк же башка абалы, ошондой эле башка жагдайлары боюнча басмырланышы мүмкүн эмес.

Басмырлоого жол берген адамдар мыйзамга ылайык жоопкерчилик тартат.

Эл аралык милдеттенмелерге ылайык ар кандай социалдык топтор үчүн бирдей мүмкүнчүлүктөрдү камсыз кылууга багытталган жана мыйзамда белгиленген атайын чаралар басмырлоо болуп саналбайт.

2. Кыргыз Республикасында мыйзам жана сот алдында бардыгы бирдей.

3. Кыргыз Республикасында эркектер жана аялдар бирдей укуктарга жана эркиндиктерге, аларды ишке ашыруу үчүн бирдей мүмкүнчүлүктөргө ээ.

II ГЛАВА. ЖЕКЕ УКУКТАР ЖАНА ЭРКИНДИКТЕР

25-берене

1. Ар бир адам ажыратылгыс жашоо укугуна ээ. Адамдын өмүрүнө жана ден соолугуна кол салууга жол берилбейт. Эч кимдин өмүрү өзүм билемдик менен кыйылышы мүмкүн эмес. Өлүм жазасына тыюу салынат.

2. Ар бир адам өзүнүн өмүрүн жана ден соолугун, башка адамдардын өмүрүн жана ден соолугун зарыл болгон коргонуу чегинде укукка каршы кол салуудан коргоого укуктуу.

26-берене

1. Үй-бүлө мыйзамда белгиленген нике курагына жеткен эркек менен аялдын ыктыярдуу никеге туруусунун негизинде түзүлөт. Никелешип жаткан эки адамдын макулдугусуз никеге жол берилбейт. Нике мамлекет тарабынан катталат.

2. Балдарга камкордук көрүү, аларды тарбиялоо - атасынын да, энесинин да бирдей укугу жана милдети. Эмгекке жарамдуу, жашы жеткен балдары ата-энелерине камкордук көрүүгө милдеттүү.

3. Жубайлар никеде жана үй-бүлөдө тең укуктарга жана милдеттерге ээ.

27-берене

1. Ар бир бала анын дене-боюнун, акыл-эсинин, руханий, адеп-ахлактык жана социалдык өнүгүүсү үчүн зарыл болгон жашоо деңгээлине укуктуу.

2. Кыргыз Республикасында баланын эң маанилүү кызыкчылыктарын колдоо жана камсыз кылуу принциби колдонулат.

3. Баланын өнүгүшү үчүн зарыл болгон жашоо шарттарын камсыз кылуу жоопкерчилиги атасына жана энесине, камкорчуга жана көзөмөлчүгө жүктөлөт.

4. Мамлекет жетим балдарга жана ата-энесинин багуусунан ажыраган балдарга 18 жашка чейин камкордук көрөт, тарбиялайт жана окутат. Ошол эле учурда аларга башталгыч, орто жана жогорку кесиптик билимди акысыз алууга шарт түзөт. Аларга социалдык камсыздоо көрсөтүлөт.

28-берене

1. Кыргыз Республикасында кулчулукка, адамдарды сатууга жол берилбейт.

2. Балдардын эмгегин эксплуатациялоого тыюу салынат.

3. Согуш, табигый кырсыктардын жана башка өзгөчө кырдаалдардын кесепеттерин жоюуну, ошондой эле сот чечимин аткаруу тартибин кошпогондо, мажбурланган эмгекке тыюу салынат.

Аскердик, альтернативдик (аскерден тышкары) кызмат өтөөгө тартуу мажбурланган эмгек болуп эсептелбейт.

29-берене

1. Ар бир адам жеке турмушунун кол тийгистигине, абийиринин жана ар-намысынын корголушуна укуктуу.

Кыргыз Республикасында адамдын ар-намысы абсолюттук жана кол тийгис.

2. Эч ким инсандын абийирине жана ар-намысына доо кетирген же аны кемсинткен маалыматты тараткандыгы үчүн жазык куугунтугуна алынышы мүмкүн эмес.

3. Ар бир адам кат-кабар алышуунун, телефондук жана башка сүйлөшүүлөрдүн, почта, телеграфтык, электрондук жана башка кабарлашуулардын купуялуулугуна укуктуу. Бул укуктарды чектөөгө мыйзамга ылайык жана сот чечиминин негизинде гана жол берилет.

4. Мыйзамда белгиленген учурларды кошпогондо, адамдын макулдугусуз анын жеке турмушу тууралуу маалыматты, купуя маалыматты жыйноого, сактоого, пайдаланууга жана жайылтууга жол берилбейт.

5. Ар бир адамга купуя маалыматты, адамдын жеке турмушу жөнүндө маалыматты мыйзамсыз жыйноодон, сактоодон, жайылтуудан коргоо, анын ичинде соттук коргоо кепилденет, ошондой эле укуксуз иш-аракеттер менен келтирилген материалдык жана моралдык зыяндын ордун толтуртуп алуу укугуна кепилдик берилет.

30-берене

1. Ар бир адам өзүнүн менчигинде же башка укуктук ээлигинде турган турак жайынын жана башка объекттеринин кол тийгистигине укуктуу. Эч ким ээсинин эркине каршы алар пайдаланып турган турак жайга жана башка объекттерине кире албайт.

2. Тинтүү, алып коюу, кароо жүргүзүүгө жана башка аракеттерди жүзөгө ашырууга, ошондой эле бийлик өкүлдөрүнүн жеке менчик же башка укуктук ээлигиндеги турак жайга жана башка объекттерге кирүүсүнө сот чечиминин негизинде гана жол берилет.

3. Мыйзамда каралган өзгөчө учурларда соттун чечимисиз тинтүү, алып коюу, кароо жүргүзүүгө жана башка аракеттерди жүзөгө ашырууга, ошондой эле бийлик өкүлдөрүнүн жеке менчик же башка укуктук ээлигиндеги турак жайга жана башка объекттерге кирүүсүнө жол берилет. Мындай аракеттердин мыйзамдуулугу жана негиздүүлүгү сот тарабынан каралууга жатат.

4. Ушул беренеде белгиленген кепилдиктер жана чектөөлөр юридикалык жактарга да жайылтылат.

31-берене

1. Ар бир адам Кыргыз Республикасынын аймагында эркин жүрүүгө, баруучу жана жашоочу жерин тандап алууга укуктуу.

2. Кыргыз Республикасынын жараны Кыргыз Республикасынын чегинен тышкары эркин чыгууга жана тоскоолдуксуз кайтып келүүгө укуктуу. Чыгуу укугун чектөөгө мыйзамдын негизинде гана жол берилет.

Кыргыз Республикасынын жарандарынын тоскоолдуксуз кайтып келүү укугуна эч кандай чектөө коюлбайт.

32-берене

1. Ар бир адам эркин ой жүгүртүүгө жана пикирге ээ болууга укуктуу.

2. Ар бир адам өз пикирин эркин билдирүүгө, сөз жана басма сөз эркиндигине укуктуу.

3. Эч ким өз пикирин билдирүүгө же андан баш тартууга мажбурланышы мүмкүн эмес.

4. Басмырлоого, кастыкка же зомбулукка чакырган улуттук, расалык, диний жек көрүүчүлүктү, гендердик жана башка социалдык үстөмдүктү үгүттөөгө тыюу салынат.

33-берене

1. Ар бир адам маалыматты эркин издөөгө, алууга, сактоого, пайдаланууга жана аны оозеки, жазуу түрүндө жана башка жол менен жайылтууга укуктуу.

2. Ар бир адам мамлекеттик органдардагы, жергиликтүү өз алдынча башкаруу органдарындагы, мекемелердеги жана уюмдардагы өзү жөнүндө маалыматтар менен таанышууга укуктуу.

3. Ар бир адам мамлекеттик органдардын, жергиликтүү өз алдынча башкаруу органдарынын жана алардагы кызмат адамдарынын, мамлекеттик органдар жана жергиликтүү өз алдынча башкаруу органдары катышкан юридикалык жактардын, ошондой эле республикалык жана жергиликтүү бюджеттен каржыланган уюмдардын ишмердүүлүгү жөнүндө маалымат алууга укуктуу.

4. Ар бир адамга мамлекеттик органдардын, жергиликтүү өз алдынча башкаруу органдарынын жана алардын кызмат адамдарынын карамагында болгон маалыматка жеткилүктүүлүк кепилденет. Маалымат берүү тартиби мыйзам менен аныкталат.

34-берене

1. Ар бир адамга абийир жана дин тутуу эркиндиги кепилденет.

2. Ар бир адам өзүнчө же башкалар менен бирге каалаган динин тутууга же эч бир динди тутпоого укуктуу.

3. Ар бир адам диний жана башка ынанымдарды эркин тандоого жана тутууга укуктуу.

4. Эч ким өзүнүн диний жана башка ынанымдарын билдирүүгө же алардан баш тартууга мажбурланышы мүмкүн эмес.

35-берене

Ар бир адам мамлекеттик органдардын, жергиликтүү өз алдынча башкаруу органдарынын жана алардын кызмат адамдарынын кызматтык милдеттерин аткаруудагы мыйзамсыз аракеттеринен (аракетсиздигинен) келтирилген зыяндын ордун мамлекеттен толтуртуп алууга укуктуу.

36-берене

Ар бир адам биригүү эркиндигине укуктуу.

III ГЛАВА. САЯСИЙ УКУКТАР

37-берене

1. Кыргыз Республикасынын жарандары мамлекеттик органдарга жана жергиликтүү өз алдынча башкаруу органдарына шайлоого жана шайланууга, ошондой эле референдумга катышууга укуктуу.

2. Кыргыз Республикасынын жарандары мамлекеттин жана коомдун иштерин башкарууга түздөн-түз, ошондой эле өздөрүнүн өкүлдөрү аркылуу катышууга укуктуу.

3. Кыргыз Республикасынын жарандары мамлекеттик жарандык жана муниципалдык кызматка мыйзамда белгиленген тартипте кирүүдө, кызмат боюнча көтөрүлүүдө бирдей укуктарга, бирдей мүмкүнчүлүктөргө ээ.

4. Кыргыз Республикасынын жарандары мыйзамдарды, республикалык жана жергиликтүү маанидеги чечимдерди талкуулоого жана кабыл алууга катышууга укуктуу.

5. Мыйзамда белгиленген мөөнөттө негиздүү жооп берүүгө милдеттүү болгон мамлекеттик органдарга, жергиликтүү өз алдынча башкаруу органдарына жана алардын кызмат адамдарына ар бир адам кайрылууга укуктуу.

6. Жарандар республикалык жана жергиликтүү бюджеттерди түзүүгө катышууга, ошондой эле бюджеттен иш жүзүндө чыгышталып жаткан каражаттар жөнүндө маалымат алууга укуктуу.

38-берене

Башка жарандыгы бар Кыргыз Республикасынын жарандары саясий жана атайын мамлекеттик кызмат орундарын ээлөөгө укуксуз. Мындай чектөө мыйзам менен мамлекеттик башка кызмат орундары үчүн да белгилениши мүмкүн.

39-берене

1. Ар бир адам тынч чогулуштар эркиндигине укуктуу. Эч ким чогулушка катышууга мажбурланышы мүмкүн эмес.

2. Тынч чогулушту өткөрүүнү камсыз кылуу максатында ар бир адам мамлекеттик органдарга же жергиликтүү өз алдынча башкаруу органдарына кабарлама берүүгө укуктуу.

3. Тынч чогулуштардын уюштуруучулары жана катышуучулары тынч чогулуш өткөрүү жөнүндө кабарламанын жоктугу, кабарламанын түрү, мазмуну жана берүү мөөнөтү сакталбагандыгы үчүн жоопкерчилик тартпайт.

4. Тынч чогулуштардын уюштурулушу жана өткөрүү тартиби мыйзам менен аныкталат.

IV ГЛАВА. ЭКОНОМИКАЛЫК ЖАНА СОЦИАЛДЫК УКУКТАР

40-берене

Ар бир адам өзүнүн мүлкүнө, өз ишмердигинин натыйжаларына ээлик кылууга, пайдаланууга жана тескөөгө укуктуу.

41-берене

Ар бир адам экономикалык эркиндикке, мыйзам менен тыюу салынбаган ар кандай экономикалык ишмердүүлүгү үчүн өз жөндөмүн жана өзүнүн мүлкүн эркин колдонууга укуктуу.

42-берене

1. Ар бир адам эмгек эркиндигине, эмгекке жөндөмдүүлүгүн пайдаланууга, кесибин жана иштин түрүн тандоого, коопсуздуктун жана гигиенанын талаптарына жооп берген эмгек шарттарына жана эмгекти коргоого укуктуу, ошондой эле мыйзам менен белгиленген жашоо минимумунан төмөн болбогон эмгек акы алууга укуктуу.

2. Ар бир адам эс алууга укуктуу.

3. Жумуш убактысынын максималдуу узактыгы, жумасына эс алуунун минималдуу убактысы жана акы төлөнүүчү жылдык өргүү, ошондой эле эс алуу укугун жүзөгө ашыруунун башка негизги шарттары мыйзам менен аныкталат.

4. Жарандар иш таштоого укуктуу. Иш таштоолорду өткөрүү тартиби жана шарттары мыйзам менен аныкталат.

43-берене

1. Ар бир адам ден соолугун коргоого жана медициналык камсыздандырууга укуктуу. Медициналык камсыздандыруу шарттары мыйзам менен аныкталат.

2. Мамлекет ар бир адамды медициналык жактан тейлөө үчүн шарт түзөт жана саламаттык сактоонун мамлекеттик, муниципалдык, жеке жана башка мекемелерди өнүктүрүү боюнча чараларды көрөт.

Мамлекет медициналык мекемелердин кызматкерлери үчүн зарыл шарттарды түзөт жана аларды социалдык жактан коргоону камсыз кылат.

3. Жарандар мамлекеттик саламаттык сактоо мекемелеринин тармагынан акысыз пайдаланууга укуктуу.

Медициналык тейлөө, жеңилдетилген шарттарда тейлөөнү кошуп алганда мыйзамда каралган мамлекеттик кепилдиктердин чегинде мамлекеттин эсебинен жүзөгө ашырылат.

4. Кызмат адамдарынын адамдардын өмүрү жана ден соолугу үчүн коркунуч туудурган фактыларды жана жагдайларды жашыруусу мыйзамда белгиленген жоопкерчиликке алып келет.

5. Жарандарды медициналык жактан акы төлөө менен тейлөөгө мыйзамда аныкталган негизде жана тартипте жол берилет.

44-берене

1. Кыргыз Республикасында улгайган, ооруган, майып болгон жана эмгекке жөндөмдүүлүгүн жоготкон, багар-көрөрүнөн ажыраган учурларда мыйзамда каралган тартипте жана учурларда мамлекеттин эсебинен социалдык камсыз кылуу кепилденет.

2. Пенсия, социалдык жөлөк пулдар жана башка социалдык жардам мыйзам менен белгиленген жашоо минимумунун өлчөмүнөн төмөн эмес жашоо деңгээлин камсыз кылат.

3. Мамлекет ден соолугунун мүмкүнчүлүктөрү чектелүү адамдарды, адамдын жана жарандын укуктарын жана эркиндиктерин толук жана бирдей жүзөгө ашырууга, аларды эч кандай басмырлоосуз социалдык интеграциялоого, ден соолугунун мүмкүнчүлүктөрү чектелүү адамдар үчүн жеткиликтүү чөйрөнү түзүүгө жана алардын жашоо сапатын жакшыртууга негизделген социалдык коргоо тутумунун иштөөсүн камсыз кылат.

4. Мамлекет ыктыярдуу социалдык камсыздандырууну, социалдык камсыз кылуунун кошумча түрлөрүн түзүүнү жана кайрымдуулук иш-аракеттерди колдоого алат.

5. Мамлекеттин социалдык иши жарандардын өзү жана үй-бүлөсү үчүн экономикалык бакубаттыкка жетишүү мүмкүндүгүн, экономикалык эркиндигин, активдүүлүгүн чектөөчү мамлекеттик камкордук формасына өтпөөгө тийиш.

45-берене

1. Ар бир адам турак жайлуу болууга укуктуу.

2. Эч ким турак жайынан өзүм билемдик менен ажыратылышы мүмкүн эмес.

3. Мамлекеттик органдар жана жергиликтүү өз алдынча башкаруу органдары турак жай курууга көмөк көрсөтөт, турак жайга ээ болуу укугун ишке ашырууга шарт түзөт.

4. Аз камсыз болгон жана муктаж адамдарга мамлекеттик, муниципалдык жана башка турак жай фонддорунан же болбосо социалдык мекемелерден мыйзамда каралган негиздерде жана тартипте турак жай берилет.

46-берене

1. Ар бир адам билим алууга укуктуу.

2. Негизги жалпы билим алуу милдеттүү.

3. Ар бир адам мамлекеттик билим берүү уюмдарында мектепке чейинки, жалпы негизги, орто жалпы жана баштапкы кесиптик билимди акысыз алууга укуктуу.

4. Мамлекет мектепке чейинки билим берүүдөн баштап орто жалпы билим берүү уюмдарына чейин ар бир жарандын мамлекеттик, расмий жана башка бир чет тилди окуп-үйрөнүүсү үчүн шарттарды түзөт.

5. Мамлекет мамлекеттик, муниципалдык, жеке менчик жана башка формадагы окуу жайларын өнүктүрүү үчүн бирдей шарттарды түзөт.

6. Мамлекет дене тарбия жана спортту өнүктүрүү үчүн шарттарды түзөт.

7. Мамлекет мыйзамда каралган тартипте жарандардын кесиптик квалификациясын жогорулатууга көмөк көрсөтөт.

47-берене

1. Кыргыз Республикасында жаштарга руханий-маданий, адеп-ахлактык жана дене-бой жактан өнүгүү укугу кепилденет.

2. Мамлекет жаштардын билим алуусу жана жумуш менен камсыз болуусу үчүн зарыл шарттарды түзүүгө, жаш үй-бүлөлөрдү колдоого, жаштардын саясий, социалдык, экономикалык, маданий жана ишмердиктин башка чөйрөлөрүнө эркин катышуусуна багытталган жаштар саясатын жүргүзүүнү камсыз кылат.

48-берене

1. Ар бир адамга өз мүмкүнчүлүктөрүн ишке ашыруу, инсандыгын өнүктүрүү максатында илимий, техникалык, көркөм жана чыгармачылыктын башка түрлөрүнүн, окутуучулуктун жана окуунун эркиндиги кепилденет. Ар бир адам өз кызыкчылыгына жана жөндөмүнө жараша чыгармачылыктын бардык түрлөрүн жүргүзүүгө укуктуу.

2. Ар бир адам маданий турмушка катышуу жана маданият баалуулуктарына жеткиликтүүлүккө укуктуу.

3. Мамлекет жарандардын укуктук маданиятын жана укуктук аң-сезимин жогорулатуу үчүн шарттарды түзөт.

4. Интеллектуалдык менчик мыйзам менен корголот.

49-берене

1. Ар бир адам жашоо жана ден соолук үчүн жагымдуу экологиялык чөйрөгө укуктуу.

2. Ар бир адам жаратылышты пайдалануу жаатындагы аракеттерден улам ден соолугуна же мүлкүнө келтирилген зыяндын ордун толтуртуп алууга укуктуу.

3. Ар бир адам курчап турган жаратылыш чөйрөсүн, өсүмдүктөр жана жаныбарлар дүйнөсүн сактоого жана аяр мамиле кылууга милдеттүү.

50-берене

Ар бир адам мыйзамда каралган учурларда жана тартипте салыктарды жана жыйымдарды төлөөгө милдеттүү.

V ГЛАВА. ЖАРАНДЫК. ЖАРАНДЫН УКУКТАРЫ ЖАНА МИЛДЕТТЕРИ

51-берене

1. Кыргыз Республикасынын жарандыгы - адам менен мамлекеттин өз ара укуктарынын жана милдеттеринин жыйындысынан турган туруктуу укуктук байланышы.

2. Бир дагы жаран өз жарандыгынан ажыратылышы мүмкүн эмес. Кыргыз Республикасынын жараны болуп саналган адамдардын башка мамлекеттин жарандыгына таандыктыгы мыйзамдарга жана Кыргыз Республикасы катышуучусу болуп саналган эл аралык келишимдерге ылайык таанылат.

3. Өзүнүн Кыргызстан элине таандыктыгын далилдеген ар бир адам Кыргыз Республикасынын жарандыгын жөнөкөйлөтүлгөн тартипте алууга укуктуу.

Кыргыз Республикасынын чегинен тышкары жашаган кыргыздар башка мамлекеттин жараны болгондугуна карабастан, Кыргыз Республикасынын жарандыгын жөнөкөйлөтүлгөн тартипте алууга укуктуу.

Кыргыз Республикасынын жарандыгын алуу тартиби жана шарты мыйзам менен аныкталат.

4. Кыргыз Республикасынын жаранынын паспорту мамлекеттин менчиги болуп саналат.

5. Кыргыз Республикасынын жараны республиканын чегинен сыртка чыгарып салынбайт же башка мамлекетке өткөрүп берилбейт.

6. Кыргыз Республикасы өз чегинен сырткары жүргөн жарандарын коргоого жана колдоого кепилдик берет.

7. Мурда Кыргыз Республикасынын жарандыгында турган чет өлкөлүк жарандар же жарандыгы жок адамдар жашап туруу мүмкүндүгүн жөнөкөйлөтүлгөн тартипте алууга укуктуу.

52-берене

1. Кыргыз Республикасында чет өлкөлүк жарандар жана жарандыгы жок адамдар мыйзамда же Кыргыз Республикасы катышуучусу болуп саналган мыйзамдарда белгиленген тартипте күчүнө кирген эл аралык келишимде белгиленген учурларды кошпогондо, Кыргыз Республикасынын жарандары менен бирдей укуктарга жана милдеттерге ээ.

2. Кыргыз Республикасы саясий себептер боюнча, ошондой эле адам укуктарын жана эркиндиктерин бузуу жүйөсү менен куугунтукталган чет өлкөлүк жарандарга жана жарандыгы жок адамдарга эл аралык милдеттенмелерге ылайык саясий баш паанек берет.

Саясий баш паанек алган адам башка мамлекетке өткөрүп берилбейт.

53-берене

1. Коомдук жүрүш-туруш эрежелерин жана ченемдерин сактоо, коомдун кызыкчылыктарын урматтоо - ар бир адамдын милдети. Адамдын өзүнүн укуктарын жана эркиндиктерин жүзөгө ашыруусу башка адамдардын укуктарын жана эркиндиктерин бузбашы керек.

2. Ар бир адам Конституцияда жана мыйзамдарда тыюу салынбаган ар кандай аракеттерди жана ишмердүүлүктү жүргүзүүгө укуктуу.

3. Ар бир адам Конституцияны жана мыйзамдарды сактоого, башка адамдардын укуктарын, эркиндиктерин, абийирин жана ар-намысын урматтоого милдеттүү.

54-берене

1. Ата Мекенди коргоо - Кыргыз Республикасынын жарандарынын ыйык парзы жана милдети.

2. Кыргыз Республикасынын жарандары мыйзам менен белгиленген чектерде жана шарттарда аскердик кызмат өтөшөт. Аскердик кызмат өтөөдөн бошотуунун же аны альтернативдик кызмат менен алмаштыруунун негиздери жана тартиби мыйзам менен аныкталат.

VI ГЛАВА. АДАМДЫН ЖАНА ЖАРАНДЫН УКУКТАРЫНЫН ЖАНА ЭРКИНДИКТЕРИНИН КЕПИЛДИКТЕРИ

55-берене

Кыргыз Республикасында адамдын жана жарандын укуктары жана эркиндиктери эл аралык укуктун жалпы таанылган принциптерине жана ченемдерине, ошондой эле Кыргыз Республикасы катышуучусу болуп саналган, мыйзамдарда белгиленген тартипте күчүнө кирген эл аралык келишимдерге ылайык таанылат жана кепилденет.

56-берене

1. Мамлекет жарандардын укуктарын жана эркиндиктерин Конституцияда жана мыйзамдарда бекитилген тартипте камсыз кылат.

2. Кыргыз Республикасында адамдын укуктарын жана эркиндиктерин жокко чыгаруучу же кемсинтүүчү мыйзамдар кабыл алынбайт.

3. Инсандын дене-боюна жана моралдык кол тийгистигине карата чектөөлөргө жасалган кылмыш үчүн жаза катары мыйзамдын негизинде гана соттун өкүмү боюнча жол берилет.

4. Эч ким кыйноолорго жана башка катаал адамгерчиликсиз, ырайымсыз же кадыр-баркты басмырлаган мамилелерге жана жазалоого дуушар болбоого тийиш.

5. Эркиндигинен ажыратылган ар бир адам ар-намысы кемсинтилбеген адамгерчиликтүү мамиле жасалышына укуктуу.

6. Талаптагыдай билдирилген жана ырасталган ыктыярдуу макулдугусуз адамдарга карата медициналык, биологиялык, психологиялык тажрыйбаларга тыюу салынат.

57-берене

1. Ар бир адам анын күнөөсү мыйзамда каралган тартипте далилденмейинче жана мыйзамдуу күчүнө кирген соттун өкүмү менен аныкталмайынча, кылмыш жана/же жорук жасаганга күнөөлүү деп эсептелбейт. Бул принциптин бузулушу материалдык чыгымдын жана моралдык зыяндын ордун сот тартибинде толтуруп берүү үчүн негиз болот.

2. Эч ким өзүнүн күнөөсүздүгүн далилдөөгө милдеттүү эмес. Күнөөлүүлүгүнө карата ар кандай күмөн саноолор айыпталуучунун пайдасына чечмеленет.

3. Эч ким кылмыш жасаганын өзү мойнуна алгандыгынын негизинде гана соттолушу мүмкүн эмес.

4. Күнөөнү далилдөө түйшүгү айыптоочуга жүктөлөт. Мыйзамды бузуу менен алынган далилдер айыптоону негиздөө жана соттун чечимин чыгаруу үчүн пайдаланылышы мүмкүн эмес.

5. Эч ким жеке өзүнө, жубайына жана мыйзам менен аныкталуучу жакын туугандарына каршы күбө болууга жана көрсөтмө берүүгө милдеттүү эмес.

58-берене

1. Ар бир адам мыйзамда белгиленген учурларда сот арачыларынын катышуусу менен ишинин сотто каралышына укуктуу.

2. Ар бир соттолгон адам ырайым кылууну жана жазасын жеңилдетүүнү суранууга укуктуу.

3. Эч ким бир эле укук бузгандык үчүн эки жолу юридикалык жоопкерчилик тартпоого тийиш.

4. Ар бир соттолгон адам өз ишин мыйзамга ылайык жогору турган сотто каратууга укуктуу.

5. Ар бир адам өзүнүн бузулган укуктарын жана эркиндиктерин коргоо үчүн мыйзамдарда белгиленген тартипте күчүнө кирген эл аралык келишимдерге ылайык адам укуктары боюнча эл аралык органдарга кайрылууга укуктуу.

59-берене

1. Ар бир адам эркиндикке жана жеке кол тийгистикке укуктуу.

2. Эч ким кандайдыр бир жарандык укуктук милдеттенмесин аткарууга мүмкүнчүлүгү жок деген негизде гана эркиндигинен ажыратылышы мүмкүн эмес.

3. Эч ким соттун чечимисиз жана мыйзамда белгиленген негиздер жана тартиптер боюнча гана кармалышы, камакка алынышы же эркиндигинен ажыратылышы мүмкүн эмес.

4. Эч ким соттун чечимисиз 48 сааттан ашык мөөнөткө кармалышы мүмкүн эмес.

Ар бир кармалган адам кармалышынын мыйзамдуулугу жана негиздүүлүгү жөнүндө маселени чечүү үчүн дароо, кармалган учурунан 48 саат өткөнгө чейин сотко жеткирилүүгө тийиш. Эгерде адамды кармоого негиз жок болсо, ал адам дароо бошотулууга тийиш.

Айрым учурларда кармап туруунун мындан кыска мөөнөттөрү мыйзам менен белгилениши мүмкүн.

5. Кармалган ар бир адамга кармалышынын жүйөлөрү жөнүндө эч кечиктирилбестен билдирилиши жана анын укуктары түшүндүрүлүшү керек.

Кармалган учурдан тартып адамдын коопсуздугу камсыз кылынат, ага өзүн-өзү коргоого жана адвокаттын квалификациялуу юридикалык жардамынан пайдаланууга мүмкүнчүлүк, ошондой эле медициналык кароого жана дарыгердин жардамына укук берилет.

6. Ушул берененин жоболорун бузуу менен кармалган же камакка алынган ар бир адам мыйзам тарабынан белгиленген тартипте жана өлчөмдө компенсация төлөтүп алуу менен тарткан зыяндын ордун мамлекеттин эсебинен толтуртуп алууга укуктуу.

Билип туруп атайын мыйзамсыз жана негизсиз кармоо же камакка алуу аныкталган учурда кызмат адамдары жазык жоопкерчилигине тартылат.

60-берене

1. Адамдын жоопкерчилигин белгилөөчү же күчөтүүчү мыйзам өткөн мезгилге карата колдонулбайт. Жасалган учурга карата укук бузуу деп таанылбаган аракет үчүн эч ким жоопкерчиликке тартылбашы керек. Эгерде укук бузуу жасалгандан кийин ал үчүн жоопкерчилик жокко чыгарылса же жеңилдетилсе, анда жаңы мыйзам колдонулат.

2. Жоопкерчиликти белгилөөчү жазык мыйзамы аналогия боюнча колдонулбайт.

61-берене

1. Ар бир адамга өзүнүн Конституцияда, мыйзамдарда, Кыргыз Республикасы катышуучусу болуп саналган эл аралык келишимдерде, эл аралык укуктун жалпыга таанылган принциптеринде жана ченемдеринде каралган укуктарын жана эркиндиктерин сот аркылуу коргоого кепилдик берилет.

2. Ар бир адам мыйзам тарабынан тыюу салынбаган бардык жеткиликтүү ыкмалар аркылуу өз укуктарын жана эркиндиктерин коргоого, ошондой эле бузулган укуктарынын калыбына келтирилишин камсыз кылууга укуктуу.

3. Мамлекет адамдын жана жарандын укуктарын жана эркиндиктерин коргоонун соттон тышкары жана сотко чейинки усулдарын, түрлөрүн жана ыкмаларын өнүктүрүүнү камсыз кылат.

Жарандык укуктук мамилелерден келип чыккан талаш-тартыштарды соттон тышкары чечүү үчүн бейтарап соттор уюштурулушу мүмкүн. Бейтарап сотторду түзүү тартиби, ыйгарым укуктары жана иши мыйзам менен аныкталат.

4. Ар бир адам квалификациялуу юридикалык жардам алууга укуктуу. Мыйзамда каралган учурларда юридикалык жардам мамлекеттин эсебинен көрсөтүлөт.

62-берене

1. Мамлекет адамдын укуктарына, эркиндиктерине жана милдеттерине тиешелүү мыйзамдарды жана башка ченемдик укуктук актыларды жарыялоого кепилдик берет, бул аларды колдонуунун милдеттүү шарты болуп саналат.

2. Конституцияда белгиленген укуктар жана эркиндиктер толук деп саналбайт, адамдын жана жарандын жалпы таанылган башка укуктарын жана эркиндиктерин жокко чыгарат же азайтат деп чечмеленбөөгө тийиш.

63-берене

1. Сөз, басма сөз жана жалпыга маалымдоо каражаттарынын эркиндигин чектеген мыйзамдардын кабыл алынышына тыюу салынат.

2. Мамлекет ар бир адамдын өздүк маалыматтарынын корголушуна кепилдик берет.

Жарандардын өздүк маалыматтарына жеткиликтүүлүк, аларды алуу мыйзамда каралган учурларда гана жүзөгө ашырылат.

64-берене

Адвокаттардын өз алдынча башкаруучу кесиптик жамааты катары адвокатуранын уюштурулушу жана ишмердүүлүгү, ошондой эле адвокаттардын укуктары, милдеттери жана жоопкерчилиги мыйзам менен аныкталат.

65-берене

Кыргыз Республикасында адам укуктарын жана эркиндиктерин кемсинтпеген элдик нарк, салттар жана үрп-адаттар мамлекет тарабынан колдоого алынат.

ҮЧҮНЧҮ БӨЛҮМ. МАМЛЕКЕТТИК БИЙЛИК ОРГАНДАРЫ

I ГЛАВА. КЫРГЫЗ РЕСПУБЛИКАСЫНЫН ПРЕЗИДЕНТИ

66-берене

1. Президент - мамлекет башчысы, жогорку кызмат адамы жана Кыргыз Республикасынын аткаруу бийлигин жетектейт.

2. Президент элдин жана мамлекеттик бийликтин биримдигин камсыз кылат.

3. Президент Конституциянын, адамдын жана жарандын укуктарынын жана эркиндиктеринин кепили болуп саналат.

4. Президент мамлекеттин ички жана тышкы саясатынын негизги багыттарын аныктайт. Мамлекеттик бийликтин биримдигин, мамлекеттик органдарды координациялоону жана өз ара аракеттенүүсүн камсыз кылат.

5. Президент ички жана эл аралык мамилелерде Кыргыз Республикасынын атынан чыгат. Кыргыз Республикасынын эгемендигин жана аймактык бүтүндүгүн коргоо боюнча чараларды көрөт.

67-берене

1. Президент Кыргыз Республикасынын жарандары тарабынан 5 жылдык мөөнөткө шайланат.

2. Бир эле адам эки мөөнөттөн ашык Президент болуп шайлана албайт.

68-берене

1. Президент болуп 35 жашка толгон, мамлекеттик тилди билген жана республикада жалпысынан 15 жылдан кем эмес жашаган Кыргыз Республикасынын жараны шайлана алат.

2. Президенттин кызмат ордуна талапкерлердин саны чектелбейт. Жалпы мамлекеттик өнүгүү программасын сунуштаган жана 30 миңден кем эмес шайлоочунун кол тамгасын топтогон адам Президенттикке талапкер болуп каттала алат.

Президентти шайлоо тартиби конституциялык мыйзам менен аныкталат.

69-берене

1. Президент кызматына киришерде Кыргыз Республикасынын элине ант берет.

2. Президенттин ыйгарым укуктары жаңы шайланган Президент кызматка киришкен учурдан тартып токтотулат.

3. Президент өз ыйгарым укуктарын жүзөгө ашырган мезгилде өзүнүн саясий партияга мүчөлүгүн токтото турат жана саясий партиялардын иштерине байланыштуу ар кандай аракеттерин токтотот.

70-берене

1. Президент:

1) Министрлер Кабинетинин түзүмүн жана курамын аныктайт;

2) Министрлер Кабинетинин Төрагасын, анын орун басарларын жана башка мүчөлөрүн Жогорку Кеңештин макулдугу менен дайындайт;

3) Министрлер Кабинетинин Төрагасынын, анын орун басарларынын жана башка мүчөлөрүнүн кызматтан кетүү жөнүндө өтүнүчтөрүн жана аларды кызматтан кетирүү жөнүндө чечимди кабыл алат;

4) өзүнүн демилгеси же Жогорку Кеңештин, Элдик Курултайдын сунушун эске алуу менен Министрлер Кабинетинин мүчөлөрүн жана аткаруу бийлигинин башка органдарынын жетекчилерин мыйзамга ылайык кызматтан бошотот;

5) аткаруу бийлигинин башка органдарынын жетекчилерин кызматка дайындайт жана бошотот;

6) жергиликтүү мамлекеттик администрациялардын башчыларын кызматка дайындайт жана бошотот;

7) Президенттин Администрациясын түзөт;

8) Коопсуздук кеңешти түзөт жана жетектейт;

9) Мамлекеттик катчыны кызматка дайындайт жана бошотот;

10) Балдар укугу боюнча ыйгарым укуктуу өкүлдү кызматка дайындайт жана бошотот.

2. Президент:

1) өзүнүн демилгеси же кеминде 300 миң шайлоочунун же Жогорку Кеңештин депутаттарынын жалпы санынын көпчүлүгүнүн демилгеси менен референдум дайындоо жөнүндө чечим кабыл алат;

2) Конституцияда каралган учурларда Жогорку Кеңешке шайлоону дайындайт; Конституцияда каралган тартипте жана учурларда Жогорку Кеңешке мөөнөтүнөн мурда шайлоону дайындоо жөнүндө чечим кабыл алат;

3) жергиликтүү кеңештерге шайлоолорду дайындайт; мыйзамда каралган тартипте жана учурларда жергиликтүү кеңештерди таркатат; жергиликтүү кеңештерге мөөнөтүнөн мурда шайлоону дайындайт.

3. Президент:

1) Жогорку Кеңешке мыйзам долбоорлорун киргизет;

2) мыйзамдарга кол коёт жана элге жарыялайт; мыйзамдарды каршы пикири менен Жогорку Кеңешке кайтарат;

3) элге, Жогорку Кеңешке, Элдик Курултайга өлкөдөгү абал жана мамлекеттин ички жана тышкы саясатынын негизги багыттары боюнча жыл сайын кайрылуу жасайт;

4) Жогорку Кеңешке жыл сайын өзүнүн ишмердүүлүгү боюнча маалымат берет;

5) зарыл учурларда Жогорку Кеңештин кезексиз жыйналышын чакырууга жана каралуучу маселелерди аныктоого укуктуу;

6) Жогорку Кеңештин жана Элдик Курултайдын жыйналышында чыгып сүйлөөгө укуктуу.

4. Президент:

1) Сот адилеттиги иштери боюнча кеңештин сунушу менен Конституциялык соттун жана Жогорку соттун судьяларынын кызмат ордуна шайлоо үчүн талапкерлерди Жогорку Кеңешке сунуштайт;

2) Конституцияда жана конституциялык мыйзамда каралган учурларда Судьялар кеңешинин сунушу боюнча Конституциялык соттун жана Жогорку соттун судьяларын кызмат ордунан бошотуу үчүн Жогорку Кеңешке сунуштайт;

3) Сот адилеттиги иштери боюнча кеңештин сунушу боюнча жергиликтүү соттордун судьяларын дайындайт;

4) Конституцияда жана конституциялык мыйзамда каралган учурларда Судьялар кеңешинин сунушу боюнча жергиликтүү соттордун судьяларын бошотот;

5) Судьялар кеңешинин сунушу боюнча Жогорку Кеңештин макулдугу менен Конституциялык соттун жана Жогорку соттун судьяларынын ичинен 5 жылдык мөөнөткө Конституциялык соттун жана Жогорку соттун төрагаларын кызмат ордуна дайындайт; Конституцияда жана конституциялык мыйзамда көрсөтүлгөн тартипте Конституциялык соттун жана Жогорку соттун төрагаларын кызмат ордунан бошотот;

6) Конституциялык соттун жана Жогорку соттун төрагаларынын сунушу боюнча Конституциялык соттун жана Жогорку соттун судьяларынын арасынан 5 жылдык мөөнөткө Конституциялык соттун жана Жогорку соттун төрагаларынын орун басарларын дайындайт.

5. Президент:

1) Жогорку Кеңештин макулдугу менен Башкы прокурорду дайындайт; мыйзамда каралган учурларда Жогорку Кеңештин депутаттарынын жалпы санынын жарымынан кем эмесинин макулдугу менен Башкы прокурорду кызматтан бошотот; Башкы прокурордун сунушу боюнча анын орун басарларын кызматка дайындайт жана бошотот;

2) Улуттук банктын төрагасынын кызмат ордуна шайлоо үчүн талапкерди Жогорку Кеңешке киргизет; Улуттук банктын төрагасынын сунушу боюнча Улуттук банктын төрагасынын орун басарларын жана башкарма мүчөлөрүн дайындайт, мыйзамда каралган учурларда аларды кызматтан бошотот;

3) Шайлоо жана референдум өткөрүү боюнча борбордук комиссиянын курамынын жарымына талапкерлерди шайлоо жана кызматтан бошотуу үчүн сунуштамаларды Жогорку Кеңешке киргизет;

4) Эсептөө палатасынын мүчөлөрүнүн үчтөн бирин кызмат ордуна шайлоо жана кызматтан бошотуу үчүн талапкерлерди Жогорку Кеңешке киргизет;

5) Эсептөө палатасынын Жогорку Кеңеш тарабынан шайланган мүчөлөрүнүн ичинен Эсептөө палатасынын төрагасын дайындайт жана аны мыйзамда каралган учурларда бошотот.

6. Президент:

1) өлкөнүн ичинде жана анын чегинен тышкы жерлерде Кыргыз Республикасынын атынан чыгат;

2) сүйлөшүүлөрдү жүргүзөт жана эл аралык келишимдерге кол коёт; көрсөтүлгөн ыйгарым укуктарды башка кызмат адамдарына өткөрүп берүүгө укуктуу;

3) ратификациялоо грамоталарына жана эл аралык келишимдерге кошулуу жөнүндө грамоталарга кол коёт;

4) Кыргыз Республикасынын чет мамлекеттердеги дипломатиялык өкүлчүлүктөрүнүн башчыларын жана эл аралык уюмдардагы туруктуу өкүлдөрүн дайындайт; аларды кайра чакыртып алат; чет мамлекеттердин дипломатиялык өкүлчүлүктөрүнүн башчыларынын ишеним жана кайра чакыртып алуу грамоталарын кабыл алат.

7. Президент Кыргыз Республикасынын жарандыгына кабыл алуу жана жарандыгынан чыгаруу маселелерин чечет.

8. Президент Кыргыз Республикасынын Куралдуу Күчтөрүнүн Башкы колбашчысы болуп саналат, Кыргыз Республикасынын Куралдуу Күчтөрүнүн жогорку командалык курамын аныктайт, кызматка дайындайт жана бошотот.

9. Президент:

1) конституциялык мыйзамда каралган учурларда өзгөчө абал киргизүү жөнүндө эскертет, ал эми зарыл болгондо аны айрым жерлерде алдын ала жарыялабай туруп киргизет, ал жөнүндө Жогорку Кеңешке токтоосуз билдирет;

2) жалпы же жарым-жартылай мобилизациялоону жарыялайт; Кыргыз Республикасына баскынчылык жасалганда же түздөн-түз баскынчылык коркунучу жаралганда согуштук абал жарыялайт жана бул маселени токтоосуз Жогорку Кеңештин кароосуна киргизет;

3) өлкөнү коргоонун жана анын жарандарынын коопсуздугунун кызыкчылыктарында согуш абалын жарыялайт жана бул маселени токтоосуз Жогорку Кеңештин кароосуна киргизет.

10. Президент:

1) Кыргыз Республикасынын мамлекеттик сыйлыктарын, мамлекеттик сый-акыларын жана ардак наамдарын ыйгарат;

2) жогорку аскердик наамдарды, дипломатиялык рангдарды жана башка атайын наамдарды ыйгарат;

3) ырайым кылууну жүзөгө ашырат.

11. Президент Конституцияда жана мыйзамдарда каралган башка ыйгарым укуктарды жүзөгө ашырат.

71-берене

Президент Кыргыз Республикасынын бардык аймактарында аткарылышы милдеттүү болгон жарлыктарды жана тескемелерди кабыл алуу аркылуу өз ыйгарым укуктарын ишке ашырат.

72-берене

1. Президент арызы боюнча кызматынан кеткен учурда, Конституцияда каралган тартипте кызматтан четтетилгенде, ошондой эле оорусу боюнча ыйгарым укуктарын аткара албай калганда же каза болгон учурда анын ыйгарым укуктары мөөнөтүнөн мурда токтотулат.

2. Президент оорусуна байланыштуу өз милдетин аткара албай калганда, Жогорку Кеңеш өзү түзгөн мамлекеттик медициналык комиссиянын корутундусунун негизинде Жогорку Кеңештин депутаттарынын жалпы санынын кеминде үчтөн экисинин добушу менен Президентти мөөнөтүнөн мурда кызматынан бошотуу жөнүндө чечим кабыл алат.

73-берене

1. Президент кызматтан четтетилгенден кийин жазык жоопкерчилигине тартылышы мүмкүн.

2. Президент төмөнкү негиздер боюнча кызматтан четтетилиши мүмкүн:

- Конституцияны жана мыйзамдарды бузгандыгы үчүн;

- Жогорку Кеңештин ыйгарым укуктарына, сот бийлигинин органдарынын ишине мыйзамсыз кийлигишкендиги үчүн.

3. Президентти кызматтан четтетүү үчүн ага каршы айып коюу жөнүндө Жогорку Кеңештин чечими депутаттардын жалпы санынын жарымынан кем эмесинин демилгеси боюнча Жогорку Кеңеш тарабынан түзүлгөн атайын комиссиянын корутундусу болгондо Жогорку Кеңештин депутаттарынын жалпы санынын үчтөн экисинин добушу менен кабыл алынышы керек, ал Башкы прокуратурага жана Конституциялык сотко жиберилет.

4. Президенттин аракеттеринде кылмыштын белгилери болгону жөнүндө Башкы прокурордун корутундусу менен ырасталган Жогорку Кеңеш тарабынан коюлган айыптоонун жана айып коюунун белгиленген тартиби сакталгандыгы жөнүндө Конституциялык соттун корутундусунун негизинде Президент кызматтан четтетилиши мүмкүн.

5. Президентти кызматтан четтетүү жөнүндө Жогорку Кеңештин чечими Президентке каршы айып коюлгандан кийин үч айлык мөөнөттөн кечиктирилбестен, Жогорку Кеңештин депутаттарынын жалпы санынын үчтөн экисинен кем эмес көпчүлүгүнүн добушу менен кабыл алынышы керек. Эгерде бул мөөнөттө Жогорку Кеңештин чечими кабыл алынбаса, коюлган айып четке кагылды деп эсептелет.

74-берене

1. Конституцияда көрсөтүлгөн себептер боюнча Президент өз ыйгарым укуктарын мөөнөтүнөн мурда токтоткон учурда, жаңы Президент шайланганга чейин анын ыйгарым укуктарын Жогорку Кеңештин Төрагасы аткарат.

2. Президенттин ыйгарым укуктарын Жогорку Кеңештин Төрагасы аткарууга мүмкүн болбогон учурда, Президенттин ыйгарым укуктарын Министрлер Кабинетинин Төрагасы аткарат.

3. Президенттин ыйгарым укуктарын Жогорку Кеңештин Төрагасы жана Министрлер Кабинетинин Төрагасы аткарууга мүмкүн болбогон учурда, Президенттин ыйгарым укуктарын аткаруучу конституциялык мыйзам менен аныкталат.

75-берене

1. Конституцияда белгиленген тартипте кызматынан четтетилгенден башка бардык мурдагы президенттер Кыргыз Республикасынын экс-президенти деген статуска ээ болушат.

2. Экс-президенттин статусу мыйзам менен белгиленет.

II ГЛАВА. КЫРГЫЗ РЕСПУБЛИКАСЫНЫН МЫЙЗАМ ЧЫГАРУУ БИЙЛИГИ

76-берене

1. Жогорку Кеңеш - Кыргыз Республикасынын парламенти - мыйзам чыгаруу бийлигин жана өз ыйгарым укуктарынын чегинде контролдук функцияларын жүзөгө ашыруучу жогорку өкүлчүлүктүү орган.

2. Жогорку Кеңеш 90 депутаттан турат жана 5 жылдык мөөнөткө шайланат.

Шайлоо күнүнө карата 25 жашка толгон жана шайлануу укугуна ээ болгон Кыргыз Республикасынын жараны Жогорку Кеңештин депутаты болуп шайлана алат.

Жогорку Кеңештин депутаттарын шайлоонун тартиби конституциялык мыйзам менен аныкталат.

3. Жогорку Кеңештин депутаты конституциялык мыйзамда каралган тартипте жана учурларда чакыртылып алынышы мүмкүн.

4. Жогорку Кеңештин депутаттары фракцияларга жана депутаттык топторго бириге алышат.

77-берене

1. Жогорку Кеңеш өзүнүн биринчи сессиясына шайлоонун жыйынтыгы аныкталгандан кийин 15 күндөн кечикпестен чогулат.

2. Жогорку Кеңештин биринчи жыйналышын Жогорку Кеңештин жашы боюнча улуу депутаты ачат.

3. Жогорку Кеңештин биринчи жыйналышы болгон күндөн тартып мурдагы чакырылыштагы Жогорку Кеңештин депутаттарынын ыйгарым укуктары токтотулат.

4. Жогорку Кеңештин жаңы шайланган депутаттарынын ыйгарым укуктары алар ант берген күндөн тартып башталат.

78-берене

1. Жогорку Кеңештин депутаты депутаттык ишмердигине байланыштуу айткан ой-пикирлери же Жогорку Кеңештеги добуш берүүнүн жыйынтыктары үчүн куугунтукка алынышы мүмкүн эмес. Депутатты кылмыш жасаган жеринен кармаган учурларды кошпогондо, Жогорку Кеңештин депутаттарынын жалпы санынын көпчүлүгүнүн макулдугу менен гана аны жазык жоопкерчилигине тартууга жол берилет.

2. Жогорку Кеңештин депутаты депутаттык ишмердигин мамлекеттик же муниципалдык башка кызмат менен айкалыштыра албайт. Ал ишкердикти жүзөгө ашырышы, коммерциялык уюмдун органынын же байкоочулар кеңешинин курамына кириши мүмкүн эмес.

Жогорку Кеңештин депутаты илимий, педагогикалык жана башка чыгармачылык иштерди аткара алат.

79-берене

1. Жогорку Кеңештин депутатынын ыйгарым укуктары тийиштүү чакырылыштагы Жогорку Кеңештин ишинин токтотулушу менен бир учурда токтотулат.

2. Жогорку Кеңештин депутатынын ыйгарым укуктары төмөнкү учурларда мөөнөтүнөн мурда токтотулат:

1) депутаттык ыйгарым укуктарын токтоткондугу жөнүндө жазуу жүзүндө арызын бергенде;

2) жарандыктан чыкканда, башка мамлекеттин жарандыгын алганда;

3) депутаттык мандатты чакыртып алганда;

4) башка ишке өткөндө же депутаттык ыйгарым укуктарды аткаруу менен айкалышпаган ишин таштабаганда;

5) шайлоолор жараксыз деп табылганда;

6) туруктуу жашоо үчүн Кыргыз Республикасынын чегинен чыгып кеткенде;

7) депутат сот тарабынан аракетке жөндөмсүз деп таанылганда;

8) ага карата соттун айыптоо өкүмү мыйзамдуу күчүнө киргенде;

9) бир сессиянын ичинде Жогорку Кеңештин жыйналыштарында жүйөлүү себепсиз 10 жумуш күнү жок болгондо;

10) анын дайынсыз жок болгондугун же өлгөндүгүн жарыялоо жөнүндө соттун чечими мыйзамдуу күчүнө киргенде;

11) депутат каза болгондо.

3. Көрсөтүлгөн негиздер боюнча Жогорку Кеңештин депутатынын ыйгарым укуктарын мөөнөтүнөн мурда токтотуу буга негиздер пайда болгон күндөн тартып 30 календарлык күндөн кечиктирилбестен кабыл алынган Шайлоо жана референдум өткөрүү боюнча борбордук комиссиянын чечими менен жүзөгө ашырылат.

80-берене

1. Жогорку Кеңеш:

1) Конституцияда белгиленген тартипте ушул Конституцияга өзгөртүүлөрдү жана толуктоолорду киргизет;

2) мыйзамдарды кабыл алат;

3) мыйзамдарга расмий чечмелөө берет;

4) мыйзамда аныкталган тартипте эл аралык келишимдерди ратификациялайт жана денонсациялайт;

5) Кыргыз Республикасынын мамлекеттик чек араларын өзгөртүү тууралуу маселелерди чечет;

6) Министрлер Кабинетинин Төрагасын, анын орун басарларын жана Министрлер Кабинетинин мүчөлөрүн дайындоого макулдук берет;

7) республикалык бюджетти бекитет;

8) республикалык бюджеттин аткарылышы жөнүндө Министрлер Кабинетинин ар жылдык отчётун угат;

9) Кыргыз Республикасынын административдик-аймактык түзүлүшүнүн маселелерин карайт;

10) мунапыс жөнүндө актыларды чыгарат.

2. Жогорку Кеңеш:

1) Президенттик шайлоону дайындайт;

2) Конституцияда каралган тартипте Президентке референдум өткөрүү жөнүндө сунуш киргизет.

3. Жогорку Кеңеш:

1) Сот адилеттиги иштери боюнча кеңештин сунушунун негизинде Президенттин сунуштамасы боюнча Жогорку Кеңештин депутаттарынын жалпы санынын жарымынан кем эмес добушу менен Конституциялык соттун жана Жогорку соттун судьяларын шайлайт; Конституцияда, конституциялык мыйзамда каралган учурларда Президенттин сунуштамасы менен аларды кызмат ордунан бошотот;

2) Конституциялык соттун жана Жогорку соттун судьяларынын арасынан төрагаларын 5 жылдык мөөнөткө дайындоо үчүн Президент тарабынан көрсөтүлгөн талапкерлерге Жогорку Кеңештин депутаттарынын жалпы санынын жарымынан кем эмес добушу менен макулдук берет;

3) Конституциялык мыйзамда каралган учурларда, Судьялар кеңешинин сунушунун негизинде, Президенттин сунуштамасы боюнча Конституциялык соттун жана Жогорку соттун төрагаларын кызмат ордунан бошотууга макулдук берет;

4) конституциялык мыйзамда көрсөтүлгөн тартипте Сот адилеттиги иштери боюнча кеңештин курамын бекитет;

5) Президенттин сунуштамасы боюнча Улуттук банктын төрагасын шайлайт; мыйзамда каралган учурларда аны кызмат ордунан бошотот;

6) Шайлоо жана референдум өткөрүү боюнча борбордук комиссиянын мүчөлөрүнүн жарымын Президенттин сунуштамасы боюнча, ал эми жарымын өзүнүн демилгеси менен шайлайт жана мыйзамда каралган учурларда аларды кызмат ордунан бошотот;

7) Эсептөө палатасынын мүчөлөрүнүн курамынын үчтөн бирин Президенттин сунуштамасы, үчтөн экисин өзүнүн демилгеси менен шайлайт; мыйзамда каралган учурларда аларды кызмат ордунан бошотот;

8) Акыйкатчыны (Омбудсменди) шайлайт жана мыйзамда каралган учурларда кызмат ордунан бошотот; аны жазык жоопкерчилигине тартууга макулдук берет;

9) Акыйкатчынын (Омбудсмендин) сунуштамасы боюнча Акыйкатчынын (Омбудсмендин) орун басарларын шайлайт жана мыйзамда каралган учурларда кызмат ордунан бошотот; аларды жазык жоопкерчилигине тартууга макулдук берет;

10) Президенттин сунуштамасы боюнча Жогорку Кеңештин депутаттарынын жалпы санынын жарымынан кем эмес добушу менен Башкы прокурорду дайындоого, бошотууга жана жазык жоопкерчилигине тартууга макулдук берет;

11) мыйзамда каралган учурларда Башкы прокурорду кызмат ордунан бошотуу тууралуу Жогорку Кеңештин депутаттарынын жалпы санынын үчтөн биринин демилгесин Жогорку Кеңештин депутаттарынын жалпы санынын үчтөн экисинин көпчүлүк добушу менен жактырат.

4. Жогорку Кеңеш:

1) конституциялык мыйзамда каралган тартипте жана учурларда өзгөчө абалды киргизет; бул маселе боюнча Президенттин жарлыктарын бекитет же жокко чыгарат;

2) согуш жана тынчтык, согуш абалын киргизүү, согуштук абалды жарыялоо маселелерин чечет, бул маселелер боюнча Президенттин жарлыктарын бекитет же жокко чыгарат;

3) тынчтыкты жана коопсуздукту колдоо боюнча мамлекеттер аралык келишимдик милдеттенмелерди аткаруу зарыл болгондо Кыргыз Республикасынын Куралдуу Күчтөрүн анын чектеринен тышкары жерлерде пайдалануунун мүмкүнчүлүгү жөнүндө маселени чечет;

4) Кыргыз Республикасынын аскердик наамдарын, дипломатиялык рангдарын жана башка атайын наамдарын белгилейт;

5) Кыргыз Республикасынын мамлекеттик сыйлыктарын, мамлекеттик сый-акыларын жана ардак наамдарын уюштурат.

5. Жогорку Кеңеш:

1) Президенттин ар жылдык кайрылууларын, маалыматтарын жана чет мамлекеттердин, эл аралык уюмдардын өкүлдөрүнүн сүйлөгөн сөздөрүн угат;

2) Акыйкатчынын (Омбудсмендин) жана Шайлоо жана референдум өткөрүү боюнча борбордук комиссиянын төрагасынын ар жылдык баяндамасын угат;

3) Башкы прокурордун, Улуттук банктын, Эсептөө палатасынын төрагаларынын ар жылдык отчётторун угат.

6. Жогорку Кеңеш Конституцияда каралган тартипте Президентке каршы айып коёт; Президентти кызмат ордунан четтетүү жөнүндө чечим кабыл алат.

7. Жогорку Кеңеш Конституцияда жана Кыргыз Республикасынын мыйзамдарында каралган башка ыйгарым укуктарды жүзөгө ашырат.

81-берене

1. Жогорку Кеңеш өз курамынан Жогорку Кеңештин Төрагасын жана анын орун басарларын шайлайт.

2. Жогорку Кеңештин Төрагасы:

1) Жогорку Кеңештин жыйналыштарын алып барат;

2) Жогорку Кеңештин жыйналыштарында каралуучу маселелерди даярдоого жалпы жетекчиликти жүзөгө ашырат;

3) Жогорку Кеңеш тарабынан кабыл алынган актыларга кол коёт;

4) Кыргыз Республикасында жана андан тышкары жерлерде Жогорку Кеңештин атынан чыгат, Жогорку Кеңештин Президент, Элдик Курултай, аткаруу бийлигинин мамлекеттик органдары, сот бийлигинин жана жергиликтүү өз алдынча башкаруунун органдары менен өз ара аракеттенүүсүн камсыз кылат;

5) Жогорку Кеңештин аппаратынын ишине жалпы жетекчиликти жана контролду жүзөгө ашырат;

6) Жогорку Кеңештин ишин уюштуруу боюнча Жогорку Кеңештин Регламентинде каралган башка ыйгарым укуктарды жүзөгө ашырат.

3. Жогорку Кеңештин Төрагасы жашыруун добуш берүү аркылуу Жогорку Кеңештин депутаттарынын жалпы санынын көпчүлүгүнүн добушу менен шайланат.

Жогорку Кеңештин Төрагасы Жогорку Кеңешке жыл сайын отчёт берет.

Жогорку Кеңештин Төрагасы депутаттардын жалпы санынын көпчүлүгүнүн добушу менен кабыл алынган Жогорку Кеңештин чечими боюнча кайра чакыртып алынышы мүмкүн.

82-берене

1. Жогорку Кеңеш депутаттардын ичинен комитеттерди, ошондой эле убактылуу комиссияларды уюштурат; алардын курамын түзөт.

2. Жогорку Кеңештин комитеттери Жогорку Кеңештин ыйгарым укуктарына кирген маселелерди даярдоону жана алдын ала кароону жүзөгө ашырат, Жогорку Кеңеш тарабынан кабыл алынган мыйзамдардын жана чечимдердин аткарылышын контролдойт.

3. Мыйзамдар, Жогорку Кеңештин ченемдик укуктук актылары Жогорку Кеңештин тийиштүү комитеттери тарабынан алардын долбоорлору алдын ала каралгандан кийин кабыл алынат.

4. Жогорку Кеңештин ыйгарым укуктарына тийиштүү мамлекеттик органдардын жетекчилерин кызмат орундарына дайындоо жана бошотуу тиешелүү комитеттердин корутундусунун негизинде Жогорку Кеңештин жыйналышында жүргүзүлөт.

83-берене

1. Жогорку Кеңештин сессиялары жыйналыш түрүндө өтөт жана сентябрдын биринчи жумушчу күнүнөн тартып келерки жылдын июнунун акыркы жумушчу күнүнө чейин жүргүзүлөт.

2. Эгерде каралып жаткан маселелердин мазмуну жабык жыйналыш өткөрүүнү талап кылбаса, Жогорку Кеңештин жыйналышы ачык өткөрүлөт.

3. Жогорку Кеңештин кезексиз сессиялары Президент, Жогорку Кеңештин Төрагасы тарабынан жана Жогорку Кеңештин депутаттарынын кеминде үчтөн биринин демилгеси боюнча чакырылат.

4. Жогорку Кеңештин жыйналыштары ага Жогорку Кеңештин депутаттарынын жалпы санынын көпчүлүгү катышса, укуктуу болот.

5. Жогорку Кеңештин чечимдери жыйналыштарда депутаттардын жеке өзүнүн добуш берүүсү менен кабыл алынат.

84-берене

1. Жогорку Кеңеш өзүн өзү таркатуу жөнүндө чечим кабыл алышы мүмкүн. Өзүн өзү таркатуу жөнүндө чечим Жогорку Кеңештин депутаттарынын жалпы санынын үчтөн биринин демилгеси боюнча үчтөн экисинен кем эмес көпчүлүгүнүн добушу менен кабыл алынат.

2. Президент Жогорку Кеңеш таркатылган күндөн тартып беш күндүн ичинде мөөнөтүнөн мурда шайлоону дайындайт.

85-берене

Мыйзам чыгаруу демилге укугу төмөнкүлөргө таандык:

1) 10 миң шайлоочуга (элдик демилге);

2) Президентке;

3) Жогорку Кеңештин депутаттарына;

4) Министрлер Кабинетинин Төрагасына;

5) өзүнө тиешелүү маселелер боюнча Жогорку сотко;

6) Элдик Курултайга;

7) өзүнө тиешелүү маселелер боюнча Башкы прокурорго.

86-берене

1. Мыйзам долбоорлору Жогорку Кеңешке киргизилет.

2. Президент жана Министрлер Кабинетинин Төрагасы тарабынан кечиктирилгис катары аныкталган мыйзам долбоорлору Жогорку Кеңеш тарабынан кезексиз тартипте каралат.

3. Мамлекеттик бюджеттин эсебинен каржылануучу чыгымдарды көбөйтүү каралган мыйзам долбоорлору Министрлер Кабинети каржылоо булагын аныктагандан кийин Жогорку Кеңеш тарабынан кабыл алынат.

4. Мыйзамдар Жогорку Кеңеш тарабынан үч окууда кабыл алынат.

Мыйзамдар, Жогорку Кеңештин чечимдери, эгерде Конституцияда башкача каралбаса, депутаттардын жалпы санынын көпчүлүгү менен кабыл алынат.

5. Конституциялык мыйзамдар, мамлекеттик чек араны өзгөртүү жөнүндө мыйзамдар Жогорку Кеңеш тарабынан үчтөн кем эмес окууда Жогорку Кеңештин депутаттарынын жалпы санынын үчтөн экиден кем эмес көпчүлүгүнүн добушу менен кабыл алынат.

87-берене

1. Жогорку Кеңеш тарабынан кабыл алынган мыйзам 14 жумушчу күндүн ичинде кол коюу үчүн Президентке жиберилет.

2. Президент мыйзамды алган күндөн тартып бир айдан кечиктирбестен ага кол коёт же өзүнүн каршы пикири менен Жогорку Кеңешке кайра кароого кайтарат.

3. Эгерде каршы пикир менен кайтарылган мыйзам кайра каралганда, Жогорку Кеңештин депутаттарынын жалпы санынын үчтөн экисинен кем эмес көпчүлүгүнүн добушу менен мурда кабыл алынган редакциясында жактырылса, келип түшкөн күндөн тартып 14 жумушчу күндүн ичинде мындай мыйзамга Президент кол коюуга тийиш.

88-берене

Эгерде мыйзамдын өзүндө же аны колдонууга киргизүүнүн тартиби жөнүндө мыйзамда башка мөөнөт каралбаса, мыйзам расмий басма сөз органында расмий жарыяланган күндөн тартып 10 күн өткөндөн кийин күчүнө кирет.

III ГЛАВА. КЫРГЫЗ РЕСПУБЛИКАСЫНЫН АТКАРУУ БИЙЛИГИ

89-берене

1. Кыргыз Республикасында аткаруу бийлигин Президент жүзөгө ашырат.

2. Министрлер Кабинетинин түзүмүн жана курамын Президент аныктайт.

Министрлер Кабинетинин Төрагасы Президенттин Администрациясынын Жетекчиси болуп саналат.

3. Президент конституциялык мыйзамдын негизинде аткаруу бийлигинин ишин жетектейт, Министрлер Кабинетине жана ага баш ийген органдарга тапшырмаларды берет, өзүнүн тапшырмаларынын аткарылышын контролдойт, Министрлер Кабинетинин жана ага баш ийген органдардын актыларын жокко чыгарат, Министрлер Кабинетинин мүчөлөрүн кызматынан убактылуу четтетет.

4. Президент Министрлер Кабинетинин жыйналыштарында төрагалык кылат.

5. Президент Министрлер Кабинетинин жана аткаруу бийлигинин ишмердүүлүгүнүн жыйынтыктарына жеке жооп берет.

6. Эгерде республикалык бюджеттин аткарылышы жөнүндө отчёт Жогорку Кеңеш тарабынан канааттандырарлык эмес деп табылса, Президент Министрлер Кабинетинин мүчөлөрүнүн жоопкерчилигин карайт.

90-берене

1. Министрлер Кабинети Төрагадан, Төраганын орун басарларынан жана Министрлер Кабинетинин башка мүчөлөрүнөн турат.

Министрлер Кабинетинин Төрагасы, анын орун басарлары жана Министрлер Кабинетинин мүчөлөрү Жогорку Кеңештин макулдугу менен Президент тарабынан дайындалат.

2. Министрлер Кабинетинин Төрагасы Конституцияга, конституциялык мыйзамга жана Президенттин жарлыктарына ылайык Министрлер Кабинетинин ишмердүүлүгүн уюштурат.

Министрлер Кабинетинин Төрагасы Министрлер Кабинетинин ишмердүүлүгү үчүн Президенттин алдында жоопкерчилик тартат.

91-берене

1. Министрлер Кабинети:

1) Конституциянын жана мыйзамдардын аткарылышын камсыз кылат;

2) мамлекеттин ички жана тышкы саясатынын негизги багыттарын ишке ашырат;

3) мыйзамдуулукту, жарандардын укуктарын жана эркиндиктерин камсыз кылуу, коомдук тартипти сактоо, кылмыштуулукка каршы күрөшүү боюнча чараларды жүзөгө ашырат;

4) мамлекеттин эгемендигин жана аймактык бүтүндүгүн коргоо, конституциялык түзүлүштү сактоо, ошондой эле коргонуу жөндөмдүүлүгүн, улуттук коопсуздукту жана укук тартибин чыңдоо боюнча чараларды ишке ашырууну камсыз кылат;

5) финансы, баа, тариф, инвестиция жана салык саясатын жүргүзүүнү камсыз кылат;

6) республикалык бюджетти иштеп чыгат жана анын аткарылышын камсыз кылат;

7) менчиктин бардык түрлөрүнүн өнүгүшү үчүн бирдей шарттарды камсыз кылуу жана аларды коргоо, мамлекеттик менчик объекттерин башкаруу боюнча чараларды ишке ашырат;

8) социалдык-экономикалык жана маданий чөйрөлөрдө мамлекеттик бирдиктүү саясатты жүргүзүүнү камсыз кылат;

9) экономикалык, социалдык, илимий-технологиялык, руханий жана маданий өнүктүрүүнүн жалпы мамлекеттик программаларын иштеп чыгат жана жүзөгө ашырат;

10) тышкы экономикалык иштерди жүзөгө ашырууну камсыз кылат;

11) жарандык коом менен натыйжалуу өз ара аракеттенүүнү камсыз кылат;

12) Конституцияда жана мыйзамдарда өзүнө таандык башка ыйгарым укуктарды жүзөгө ашырат.

2. Министрлер Кабинетинин ишинин уюштурулушу жана тартиби конституциялык мыйзам менен аныкталат.

92-берене

1. Президент өз демилгеси менен Министрлер Кабинетинин иштеп жаткан курамын же мүчөсүн кызматтан кетирүүгө укуктуу.

2. Министрлер Кабинетинин мүчөлөрү кызматтан кетүү жөнүндө өтүнүч берүүгө укуктуу. Кызматтан кетүүсү Президент тарабынан кабыл алынат же четке кагылат.

Министрлер Кабинетинин Төрагасынын кызматтан кетүүсү жалпы Министрлер Кабинетинин кызматтан кетүүсүнө алып келбейт.

3. Министрлер Кабинетинин жаңы курамы дайындалганга чейин Министрлер Кабинетинин иштеп жаткан курамы өз милдеттерин аткарууну улантат.

4. Кыргыз Республикасынын жаңы шайланган Президентинин кызматка киришүүсү Министрлер Кабинетинин бардык курамынын ыйгарым укуктарын токтотот.

93-берене

1. Тиешелүү административдик-аймактык бирдиктин аймагында аткаруу бийлигин жергиликтүү мамлекеттик администрация жүзөгө ашырат.

2. Жергиликтүү мамлекеттик администрациялардын уюштурулушу жана иши мыйзам менен аныкталат.

3. Жергиликтүү мамлекеттик администрациялар Конституциянын, мыйзамдардын, Президенттин жана Министрлер Кабинетинин ченемдик укуктук актыларынын негизинде иштейт.

4. Жергиликтүү мамлекеттик администрациянын өз компетенциясынын чегинде кабыл алган чечимдери тийиштүү аймакта милдеттүү түрдө аткарылат.

IV ГЛАВА. КЫРГЫЗ РЕСПУБЛИКАСЫНЫН СОТ БИЙЛИГИ

94-берене

1. Кыргыз Республикасында сот адилеттигин сот гана жүзөгө ашырат.

Мыйзамда каралган тартипте жана учурларда Кыргыз Республикасынын жарандары сот адилеттигин ишке ашырууга катышууга укуктуу.

2. Сот бийлиги сот өндүрүшүнүн конституциялык, жарандык, жазыктык, административдик жана мыйзамда каралган башка түрлөрү аркылуу жүзөгө ашырылат.

3. Кыргыз Республикасынын сот системасы Конституция жана мыйзамдар менен белгиленет, ал Конституциялык соттон, Жогорку соттон жана жергиликтүү соттордон турат.

Мыйзам менен адистештирилген соттор түзүлүшү мүмкүн.

Атайын өзгөчө сотторду түзүүгө жол берилбейт.

4. Соттордун уюштурулушу жана иш тартиби конституциялык мыйзам менен аныкталат.

95-берене

1. Судьялар көз карандысыз, Конституцияга жана мыйзамдарга гана баш ийет.

2. Судья кол тийгис укугуна ээ жана кылмыш жасаган жеринен тутулган учурларды кошпогондо, кармалууга же камакка алынууга, тинтилүүгө же жеке текшерилүүгө жол берилбейт.

3. Эч кимдин конкреттүү иш боюнча судьядан отчёт талап кылууга укугу жок.

Сот адилеттигин жүзөгө ашыруу ишине ар кандай кийлигишүүлөргө тыюу салынат. Судьяга таасир көрсөтүүгө күнөөлүү адамдар мыйзамда каралгандай жоопкерчилик тартышат.

4. Судья өзүнүн статусуна ылайык көз карандысыздыгынын социалдык, материалдык жана башка кепилдиктери менен камсыз кылынат.

5. Курагы 40 жаштан кем эмес жана 70 жаштан жогору эмес, юридикалык жогорку билими жана юридикалык кесиби боюнча 15 жылдан кем эмес иш стажы бар Кыргыз Республикасынын жараны Конституциялык соттун судьясы боло алат.

Курагы 40 жаштан кем эмес жана 70 жаштан жогору эмес, юридикалык жогорку билими жана юридикалык кесиби боюнча 15 жылдан кем эмес, анын ичинде судьялык кызматта 5 жылдан кем эмес иш стажы бар Кыргыз Республикасынын жараны Жогорку соттун судьясы боло алат.

6. Конституциялык соттун жана Жогорку соттун судьялары курагынын чегине жеткенге чейин шайланат.

7. Конституциялык соттун жана Жогорку соттун судьяларынын ичинен Судьялар кеңешинин сунушу боюнча Жогорку Кеңештин макулдугу менен Конституциялык соттун жана Жогорку соттун төрагалары Президент тарабынан 5 жылдык мөөнөткө дайындалат.

Конституциялык соттун жана Жогорку соттун төрагаларынын орун басарлары Конституциялык соттун жана Жогорку соттун төрагаларынын сунуштамасы боюнча Президент тарабынан 5 жылдык мөөнөткө дайындалат.

8. 30 жаштан кем эмес жана 65 жаштан жогору эмес, юридикалык жогорку билими жана юридикалык кесиби боюнча 5 жылдан кем эмес иш стажы бар Кыргыз Республикасынын жараны жергиликтүү соттун судьясы боло алат.

Жергиликтүү соттордун судьялары Сот адилеттиги иштери боюнча кеңештин сунуштамасы боюнча Президент тарабынан биринчи ирет 5 жылдык мөөнөткө, андан кийин курагынын чегине жеткенге чейин дайындалат. Жергиликтүү соттордун судьяларын көрсөтүүнүн жана дайындоонун тартиби конституциялык мыйзам менен аныкталат.

Жергиликтүү соттордун судьяларынын ичинен Жогорку соттун төрагасы жергиликтүү соттордун төрагасын жана алардын орун басарларын 5 жылдык мөөнөткө дайындайт.

9. Кыргыз Республикасынын судьяларынын статусу конституциялык мыйзам менен аныкталат, анда судьялардын кызмат ордуна талапкерлерге кошумча талаптар жана Конституциялык соттун, Жогорку соттун жана жергиликтүү соттордун судьялары үчүн белгилүү бир чектөөлөр белгилениши мүмкүн.

96-берене

1. Кыргыз Республикасынын бардык сотторунун судьялары жүрүш-турушу кынтыксыз болуп турганда кызмат орундарын ээлеп турат жана өз ыйгарым укуктарын сактап калат. Судьянын кынтыксыздык талаптарды бузуусу конституциялык мыйзам менен аныкталган тартипте судьяны жоопкерчиликке тартуу үчүн негиз болот.

2. Жергиликтүү соттун судьясы кынтыксыздык талаптарын бузган учурда, Судьялар кеңешинин сунушу боюнча конституциялык мыйзамга ылайык кызмат ордунан бошотулат.

Конституцияда көрсөтүлгөн учурларды кошпогондо, аталган негиздер боюнча Конституциялык соттун жана Жогорку соттун судьялары ээлеген кызмат орундарынан Президенттин сунуштамасы боюнча Жогорку Кеңештин депутаттарынын жалпы санынын үчтөн экиден кем эмес көпчүлүгүнүн добушу менен Жогорку Кеңеш тарабынан мөөнөтүнөн мурда бошотулушу мүмкүн.

Конституцияда көрсөтүлгөн учурларда жергиликтүү соттордун судьяларын кызмат ордунан бошотуу Судьялар кеңешинин сунуштамасы боюнча Президент тарабынан жүзөгө ашырылат.

Кынтыксыз жүрүм-турумдун талаптарын бузгандыгына байланыштуу судьялык кызмат ордунан бошотулган адам андан ары мыйзамда белгиленген судьялык жана укук коргоо органдарындагы кызматтарды ээлөө укугуна ээ болбойт жана судьялар үчүн белгиленген жеңилдиктерди пайдалануу укугунан ажыратылат.

3. Судьянын ыйгарым укуктары Судьялар кеңешинин сунушу боюнча аны конституциялык мыйзамга ылайык дайындаган орган тарабынан төмөндөгү негиздер келип чыккан күндөн баштап мөөнөтүнөн мурда токтотулат:

- судья каза болгондо;

- курагынын чегине жеткенде;

- өз ыктыяры менен кызматынан кеткенде же башка ишке которулганда;

- аны өлгөн же дайынсыз деп жарыялаганда;

- аракетке жөндөмсүз деп таанылганда;

- жарандыктан чыкканда же башка мамлекеттин жарандыгын алганда;

- кынтыксыз жүрүм-турум талаптарын бузуу менен байланышпаган башка учурларда.

4. Судьяларды кызматынан убактылуу четтетүүгө, жазык жана башка жоопкерчиликке тартууга Судьялар кеңешинин макулдугу менен конституциялык мыйзамда аныкталган тартипте жол берилет.

5. Жергиликтүү соттордун судьяларынын кызмат ордуна талапкерлерди тандоону Сот адилеттиги иштери боюнча кеңеш конституциялык мыйзамда аныкталган тартипте жүзөгө ашырат.

6. Жергиликтүү соттун судьясын которууну (ротация) Президент конституциялык мыйзамда аныкталган тартипте жана учурларда Жогорку соттун төрагасынын сунуштамасы боюнча жүзөгө ашырат.

7. Сот адилеттиги иштери боюнча кеңештин курамынын үчтөн экисинен кем эмеси судьялардан, үчтөн бири Президенттин, Жогорку Кеңештин, Элдик Курултайдын жана юридикалык коомчулуктун өкүлдөрүнөн түзүлөт.

8. Сот адилеттиги иштери боюнча кеңештин уюштурулушу жана иши, ыйгарым укуктары жана түзүүнүн тартиби конституциялык мыйзам менен аныкталат.

97-берене

1. Конституциялык сот конституциялык сот өндүрүшү аркылуу конституциялык түзүлүштүн негиздерин, адамдын жана жарандын негизги укуктарын жана эркиндиктерин коргоо, Конституциянын үстөмдүгүн жана түздөн-түз колдонулушун камсыз кылуу максатында конституциялык контролду жүзөгө ашыруучу сот бийлигинин жогорку органы болуп саналат.

2. Конституциялык сот:

1) Конституцияны расмий чечмелеп берет;

2) Кыргыз Республикасынын мыйзамдарынын жана башка ченемдик укуктук актыларынын Конституцияга ылайык келүүсү тууралуу иштерди чечет;

3) Кыргыз Республикасы катышуучусу болуп саналган, күчүнө кире элек эл аралык келишимдердин конституциялуулугу жөнүндө корутунду берет;

4) мамлекеттик бийлик бутактарынын ортосундагы компетенциялар жөнүндө талаштарды чечет;

5) ушул Конституцияга өзгөртүүлөр жана толуктоолор жөнүндө мыйзам долбооруна корутунду берет;

6) Президентке каршы айып коюунун белгиленген тартибинин сакталгандыгы жөнүндө корутунду берет.

3. Ар бир адам Конституцияда таанылган укуктары жана эркиндиктери мыйзамдарда жана башка ченемдик актыларда бузулду деп эсептесе, алардын конституциялуулугун талашууга укуктуу.

4. Конституциялык соттун чечими акыркы болуп саналат жана даттанууга жатпайт.

5. Конституциялык сот тарабынан мыйзамдардын же алардын жоболорунун конституциялык эмес деп белгилениши алардын Кыргыз Республикасынын аймагында колдонулушун жокко чыгарат, ошондой эле сот чечимдерин кошпогондо, конституциялык эмес деп таанылган мыйзамдарга же алардын жоболоруна негизделген башка ченемдик укуктук актылардын колдонулушу да жокко чыгарылат.

Конституциялык сот тарабынан мыйзам алдындагы актылардын же алардын бөлүктөрүнүн конституциялык эмес деп белгилениши алардын Кыргыз Республикасынын аймагында колдонулушун жокко чыгарат.

6. Конституциялык эмес деп таанылган мыйзамдардын ченемдерине негизделген сот чечимдери ар бир конкреттүү учурда укуктарына жана эркиндиктерине шек келтирилген жарандардын даттануулары боюнча сот тарабынан кайра каралат.

7. Конституциялык соттун курамы жана түзүү тартиби, ошондой эле конституциялык сот өндүрүшүн жүзөгө ашыруу тартиби конституциялык мыйзам менен аныкталат.

98-берене

1. Кыргыз Республикасынын Жогорку соту сот бийлигинин эң жогорку органы болуп саналат.

2. Жогорку сот жарандык, жазык, экономикалык, административдик жана башка иштер боюнча сот процессинин катышуучуларынын кайрылуулары боюнча мыйзамда аныкталган тартипте сот чечимдерин кайра кароону жүзөгө ашырат.

3. Жогорку соттун пленуму сот практикасынын маселелери боюнча Кыргыз Республикасынын бардык соттору жана судьялары үчүн милдеттүү болгон түшүндүрмөлөрдү берет.

4. Жогорку соттун чечимдери акыркы болуп саналат жана даттанууга жатпайт.

99-берене

1. Мамлекет соттордун иштеп турушу жана судьялардын иши үчүн каржылоону жана тиешелүү шарттарды камсыз кылат.

Сотторду каржылоо республикалык бюджеттин эсебинен жүргүзүлөт жана сот адилеттигин толук жана көз карандысыз жүзөгө ашыруу мүмкүнчүлүгүн камсыз кылууга тийиш.

2. Сот тутумунун бюджети сот бийлиги тарабынан өз алдынча түзүлөт жана республикалык бюджетке киргизилет.

100-берене

1. Бардык соттордо иштерди териштирүү ачык жүзөгө ашырылат. Ишти жабык жыйналышта угууга мыйзамда каралган учурларда гана жол берилет. Соттун чечими ачык жарыяланат.

2. Мыйзамда каралган учурларды кошпогондо, иштерди соттордо сырттан териштирүүгө жол берилбейт.

3. Сот өндүрүшү тараптардын тең укуктуулугунун жана атаандаштыгынын негизинде жүзөгө ашырылат.

4. Сот чечимин жокко чыгаруу, өзгөртүү же токтото туруу сот тарабынан мыйзамда белгиленген тартипте жүзөгө ашырылат.

5. Сот процессинин катышуучуларынын процесстик укуктары, ошондой эле соттордун чечимдери менен укуктарына жана кызыкчылыктарына тиешеси бар жактардын укуктары, анын ичинде чечимдерге, өкүмдөргө даттануу укугу, ошондой эле аларды жүзөгө ашыруунун тартиби мыйзам менен аныкталат.

101-берене

1. Кыргыз Республикасынын сотторунун мыйзамдуу күчүнө кирген чечимдери бардык мамлекеттик органдар, жергиликтүү өз алдынча башкаруу органдары, юридикалык жактар, коомдук бирикмелер, кызмат адамдары жана жеке адамдар үчүн милдеттүү жана республиканын бүткүл аймагында аткарылууга тийиш.

2. Сот өзү кабыл алган сот чечимдеринин жана жеке аныктамаларынын аткарылышын контролдойт.

3. Сот чечимдерин аткарбоо, талаптагыдай эмес аткаруу же болбосо аткарууга тоскоолдук кылуу мыйзам менен белгиленген жоопкерчиликке алып келет.

102-берене

1. Сот Конституцияга каршы келген ченемдик укуктук актыны колдонууга укуксуз.

2. Эгерде ар кандай сот инстанциясында ишти кароодо иштин чечилиши көз каранды болгон мыйзамдын же башка ченемдик укуктук актынын конституциялуулугу жөнүндө маселе келип чыкса, анда сот Конституциялык сотко суроо-талапты жиберет.

103-берене

1. Соттордун ички иштеринин маселелерин чечүү үчүн соттук өз алдынча башкаруу иштейт.

2. Кыргыз Республикасында судьялардын съезди, Судьялар кеңеши жана судьялардын чогулушу соттук өз алдынча башкаруу органдары болуп саналат.

Судьялардын съезди соттук өз алдынча башкаруунун жогорку органы болуп саналат.

Судьялар кеңеши судьялардын съезддеринин ортосунда иштеген жана судьялардын укуктарын жана мыйзамдуу кызыкчылыктарын коргоону ишке ашырган, судьяларды тартип жоопкерчилигине тартуу жөнүндө маселелерди караган, соттордун бюджетинин түзүлүшүн жана аткарылышын контролдогон, судьяларды окутууну жана квалификациясын жогорулатууну уюштурган соттук өз алдынча башкаруунун шайлануучу органы болуп саналат.

Судьялардын чогулушу соттук өз алдынча башкаруунун баштапкы органы болуп саналат.

3. Соттук өз алдынча башкаруу органдарынын уюштурулушу жана иш тартиби мыйзам менен аныкталат.

104-берене

Мыйзамда каралган учурларда, ошондой эле соттук териштирүүгө катышкан жактар аны жүргүзүү үчүн жетиштүү каражатынын жок экендигин далилдеген учурда сот адилеттиги акысыз жүргүзүлөт.

V ГЛАВА. КЫРГЫЗ РЕСПУБЛИКАСЫНЫН АТАЙЫН СТАТУСУ БАР МАМЛЕКЕТТИК БИЙЛИК ОРГАНДАРЫ

105-берене

Кыргыз Республикасынын прокуратурасы мыйзамдардын жана башка ченемдик укуктук актылардын так жана бирдей аткарылышына көзөмөл жүргүзөт.

Прокуратура органдары кылмыш куугунтуктоосун жүзөгө ашырат, соттук териштирүүгө катышат, соттук чечимдердин аткарылышын көзөмөлдөйт жана конституциялык мыйзамда каралган башка ыйгарым укуктарды аткарат.

106-берене

Улуттук банк Кыргыз Республикасынын банк тутумун көзөмөлдөйт, Кыргыз Республикасындагы акча-насыя саясатын аныктайт жана жүргүзөт, бирдиктүү валюта саясатын иштеп чыгат жана жүзөгө ашырат, акча белгилеринин эмиссиясын жүргүзүүдө өзгөчө укукка ээ, банктык каржылоонун ар түрдүү түрлөрүн жана принциптерин ишке ашырат.

107-берене

Шайлоо жана референдум өткөрүү боюнча борбордук комиссия Кыргыз Республикасында шайлоолорду жана референдумдарды даярдоону жана өткөрүүнү камсыз кылат.

108-берене

Эсептөө палатасы республикалык жана жергиликтүү бюджеттердин аткарылышына, бюджеттен тышкаркы каражаттарга, мамлекеттик жана муниципалдык менчиктин пайдаланылышына аудит жүргүзөт.

109-берене

Кыргыз Республикасында адамдын жана жарандын укуктарынын жана эркиндиктеринин сакталышына парламенттик контролду Акыйкатчы (Омбудсмен) жүргүзөт.

110-берене

Ушул бөлүмдө көрсөтүлгөн мамлекеттик органдардын ишинин уюштурулушу жана тартиби, ошондой эле алардын көз карандысыздыгынын кепилдиктери конституциялык мыйзамдар менен аныкталат.

ТӨРТҮНЧҮ БӨЛҮМ. ЖЕРГИЛИКТҮҮ ӨЗ АЛДЫНЧА БАШКАРУУ

111-берене

1. Жергиликтүү өз алдынча башкаруу - жергиликтүү жамааттардын жергиликтүү маанидеги маселелерди өз кызыкчылыктарына жараша жана жоопкерчилик менен өз алдынча чечүүсүнүн Конституция менен кепилденген укугу жана чыныгы мүмкүнчүлүгү.

2. Кыргыз Республикасында жергиликтүү өз алдынча башкаруу тиешелүү административдик-аймактык бирдиктин аймагында жергиликтүү жамааттар тарабынан жүзөгө ашырылат.

3. Жергиликтүү өз алдынча башкаруу жарандардын жергиликтүү жамааттары тарабынан түздөн-түз же жергиликтүү өз алдынча башкаруунун органдары аркылуу жүзөгө ашырылат.

4. Жергиликтүү өз алдынча башкарууну каржылоо тийиштүү жергиликтүү бюджеттен, ошондой эле республикалык бюджеттен камсыз кылынат.

5. Мамлекет жергиликтүү өз алдынча башкаруу органдарынын жергиликтүү бюджеттерди түзүү жана аткаруу маселелериндеги көз карандысыздыгын кепилдейт.

Жергиликтүү бюджетти түзүү жана аткаруу ачык-айкындыктын, коомчулуктун катышуусунун, жергиликтүү өз алдынча башкаруу органдарынын жергиликтүү жамааттын алдындагы отчеттуулугунун принциптерине ылайык жүзөгө ашырылат.

112-берене

1. Жергиликтүү өз алдынча башкаруу органдары өкүлчүлүктүү органдардан жана аткаруу органдарынан турат.

2. Жергиликтүү өз алдынча башкаруунун аткаруучу органдары жана алардын жетекчилери өз иштеринде өкүлчүлүктүү органдарга отчёт беришет.

113-берене

1. Жергиликтүү кеңештердин депутаттары тийиштүү администрациялык-аймактык бирдикте жашаган жарандар тарабынан бирдей мүмкүнчүлүктөрдү сактоо менен мыйзамда белгиленген тартипте шайланат.

2. Жергиликтүү өз алдынча башкаруунун аткаруу органдарынын ыйгарым укуктары жана ишмердүүлүгүн уюштуруу мыйзамда белгиленген тартипте аныкталат.

3. Жергиликтүү кеңештер мыйзамга ылайык:

1) жергиликтүү бюджеттерди бекитет, алардын аткарылышын контролдойт;

2) жергиликтүү жамааттын социалдык-экономикалык өнүгүү жана калкты социалдык коргоо программаларын бекитет;

3) мыйзамдарда каралган учурларда жергиликтүү маанидеги башка маселелерди чечет.

114-берене

1. Мамлекеттик органдар мыйзамда каралган учурларды кошпогондо, жергиликтүү өз алдынча башкаруу органдарынын ыйгарым укуктарына кийлигишүүгө укуксуз.

2. Жергиликтүү өз алдынча башкаруу органдарына мамлекеттик ыйгарым укуктар аларды жүзөгө ашыруу үчүн зарыл болгон материалдык, финансылык жана башка каражаттарды берүү менен өткөрүп берилиши мүмкүн. Мамлекеттик ыйгарым укуктар жергиликтүү өз алдынча башкаруу органдарына мыйзамдын жана башка ченемдик укуктук актылардын негизинде өткөрүп берилиши мүмкүн. Өткөрүп берилген ыйгарым укуктар боюнча жергиликтүү өз алдынча башкаруу органдары мамлекеттик органдарга отчёт беришет.

3. Жергиликтүү өз алдынча башкаруу органдары мамлекет жана анын органдарынын алдында мыйзамдардын аткарылышы үчүн, жергиликтүү жамааттын алдында өз ишинин натыйжасы үчүн жоопкерчиликтүү болушат.

4. Мамлекеттик органдардын чечиминен келип чыккан жергиликтүү бюджеттин кошумча чыгымдарынын ордун толтурууда жергиликтүү өз алдынча башкаруу органдарына соттук коргоо кепилдиги берилет.

115-берене

1. Кыргыз Республикасында жарандар аксакалдар сотторун уюштурууга укуктуу.

2. Аксакалдар соттору иштерди мыйзамда каралган ыйгарым укуктарына ылайык тараптарды жараштыруу жана мыйзамдарга каршы келбеген адилет чечимдерди чыгаруу максатында карайт.

3. Аксакалдар сотторунун чечимдери мыйзамдарда белгиленген тартипте даттанылышы мүмкүн.

4. Аксакалдар сотунун ишмердүүлүгү жергиликтүү бюджеттен каржыланат.

5. Аксакалдар сотторун түзүү тартиби, алардын ыйгарым укуктары жана ишмердүүлүгү мыйзам менен аныкталат.

БЕШИНЧИ БӨЛҮМ. КОНСТИТУЦИЯНЫ КАБЫЛ АЛУУНУН, ӨЗГӨРТҮҮЛӨРДҮ ЖАНА ТОЛУКТООЛОРДУ КИРГИЗҮҮНҮН ТАРТИБИ

116-берене

1. Конституция 300 миңден кем эмес шайлоочулардын же Президенттин же Жогорку Кеңештин депутаттарынын жалпы санынын үчтөн экисинин демилгеси боюнча Президент тарабынан дайындалган референдумда кабыл алынышы мүмкүн.

2. Конституциянын биринчи, экинчи жана бешинчи бөлүмдөрүндөгү жоболорго өзгөртүүлөр жана толуктоолор 300 миңден кем эмес шайлоочулардын же Президенттин же Жогорку Кеңештин депутаттарынын жалпы санынын үчтөн экисинин демилгеси боюнча Президент тарабынан дайындалган референдумда кабыл алынышы мүмкүн.

3. Конституциянын үчүнчү жана төртүнчү бөлүмдөрүндөгү жоболорго өзгөртүүлөр жана толуктоолор Президенттин же Жогорку Кеңештин депутаттарынын жалпы санынын үчтөн экисинин демилгеси боюнча Жогорку Кеңеш тарабынан кабыл алынат.

Конституцияга өзгөртүүлөрдү жана толуктоолорду киргизүү жөнүндө мыйзам долбоору Жогорку Кеңештин кароосуна киргизилген күндөн тартып 6 айдан кечиктирбестен Жогорку Кеңеш мыйзамды кабыл алат.

Конституцияга өзгөртүүлөрдү жана толуктоолорду киргизүү жөнүндө мыйзам Жогорку Кеңеш тарабынан окуулардын ортосунда 2 айлык аралык менен кеминде үч окуу өткөрүлгөндөн кийин Жогорку Кеңештин депутаттарынын жалпы санынын үчтөн экисинен кем эмес көпчүлүк добушу менен кабыл алынат.

4. Кыргыз Республикасынын Конституциялык соту Конституцияга өзгөртүүлөрдү жана толуктоолорду киргизүү үчүн корутунду берет.

5. Өзгөчө жана согуш абалынын учурунда Конституцияны кабыл алуу жана Конституцияга өзгөртүүлөрдү жана толуктоолорду киргизүү жөнүндө мыйзамды кабыл алууга тыюу салынат.

6. Конституцияны кабыл алуу, Конституцияга өзгөртүүлөрдү жана толуктоолорду киргизүү жөнүндө мыйзамга Президент тарабынан кол коюлат.

7. Конституцияга өзгөртүүлөр жана толуктоолор Конституциянын жаңы редакциясы болушу мүмкүн.



Кыргыз Республикасынын Президенти

С.Н. Жапаров




Программалык камсыздоо Европа Бирлигинин жана БУУӨПтун КРда укуктук реформаны колдоо боюнча долбоорунун жардамы менен жасалды
Программное обеспечение создано при содействии проекта ЕС и ПРООН по поддержке правовой реформы КР

Централизованный банк данных правовой информации
Министерство Юстиции Кыргызской Республики
Улуктук маалыматтардын борборлоштурулган банкы
Кыргыз Республикасынын Юстиция Министрлиги

ОТКРЫТЫЕ ДАННЫЕ
АЧЫК МААЛЫМАТТАР
play sound
BBC News, Кыргыз КызMATы
Сайтка өтүү
Башталгыч бетКыргызстанДүйнөСАПАРЖурналПодкасттар
Кыргызстандын Конституциясы 29 жылда кандай өзгөрдү?
5 май 2022
Элдияр Бакиров, Би-Би-Си Бишкек

Жаңы КонституцияСҮРӨТТҮН БУЛАГЫ,ПРЕЗИДЕНТТИН БАСМА СӨЗ КЫЗМАТЫ
Сүрөттүн түшүндүрмөсү,
Садыр Жапаров 2021-жылдын 5-майында жаңы Конституцияга кол койгон

Жогорку Кеңеш 1993-жылдын 5-майында Кыргызстандын эгемен тарыхындагы алгачкы Конституцияны кабыл алган. Анда бийлик бутактарынын ыйгарым укуктары жана мамлекеттик түзүлүштүн негиздери аныкталган.

Ал эми бийликке келген президенттер Баш мыйзамды ар кандай өзгөртүп келген, көбүнчө өздөрүнүн пайдасына. Акыркы 29 жылда Конституция кандай өзгөрдү?

“Легендарлуу парламенттин” Конституциясы
Легендарлуу парламент
СҮРӨТТҮН БУЛАГЫ,АРХИВ
Сүрөттүн түшүндүрмөсү,
"Легендарлуу парламенттин" депутаттары

Жогорку Кеңеш 1990-ж. 15-декабрында “КР мамлекеттик суверенитети жөнүндө” декларациясын кабыл алган. Ал жаңы Конституцияны иштеп чыгууга негиз болуп калган. Ошондой эле декларацияда президент аткаруучу жана башкаруучу бийликтин башчысы деп көрсөтүлгөн.

Баш мыйзамдын долбоору “легендарлуу парламенттин” комитети тарабынан 1991-жылы иштелип чыгып, эки жыл талкууланган.

1993-жылдын 5-майында Жогорку Кеңеш эгемен КР алгачкы Конституциясын кабыл алган.

Президент маанилүү кызматтарга дайындоодо укуктуу болуп, бирок көп учурда буга Жогорку Кеңештин макулдугу талап кылынган.

Конституциялык өзгөртүүлөр үчүн депутаттардын 67% макулдугу талап кылынган.

Президент беш жылдан эки мөөнөткө шайланууга укуктуу болгон.

“Акаевдин өзгөртүүлөрү”
Аскар Акаев
СҮРӨТТҮН БУЛАГЫ,АРХИВ
Сүрөттүн түшүндүрмөсү,
Аскар Акаев ант берүү аземинде. 1990-жыл

Кыргызстандын биринчи президенти Аскар Акаев Баш мыйзамга беш жолу өзгөртүү киргизүүнү демилгелен.

1994-жылы “легендарлуу парламент” мөөнөтүнөн мурда таратылгандан кийинки Конституцияда парламент эки палаталуу болуп калган:

Мыйзам чыгаруу жыйыны - 35 депутат;
Эл өкүлдөр жыйыны - 70 депутат.
1996-жылы Акаевдин ыйгарым укуктары кеңейтилген: президент өкмөт мүчөлөрүн өзү дайындагандыктан, аткаруу бийлиги иш жүзүндө андан көз каранды болуп калган. Ошондой эле президент жергиликтүү администрациялардын жетекчилерин жана элчилерди дайындаган.

Депутаттар өкмөттү кетире алган эмес, бирок премьер-министрге ишенбөөчүлүк көрсөтүүгө укуктуу болгон. Өкмөт башчы менен бирге бардык министрлер кетиши керек болгон.

1998-жылы жарандардын жеке менчик укугуна байланыштуу өзгөртүүлөр киргизилген. Жеке тараптар жер тилкелерге ээлик кылуу укуган алган. Мамлекет бул укуктарды сыйлоого милдеттенген.

2001-жылкы өзгөртүүлөргө ылайык, кыргыз тили - мамлекеттик тил, орус тили - расмий тил деп аныкталган.

2003-жылы Конституцияда 75 депутаттан турган бир палаталуу парламент кайткан. Депутаттар бир мандаттуу округдардан шайланып калган.

Президент Улуттук коопсуздук кызматын түзүү жана жоюу укугуна ээ болгон.

Бул өзгөртүүлөрдөн кийин оппозиция Акаевди “бийликти узурпациялоого” айыптаган.

Бакиевдин “жаңы” (“эски”) Конституциясы
Курманбек Бакиев
СҮРӨТТҮН БУЛАГЫ,АРХИВ
Сүрөттүн түшүндүрмөсү,
Курманбек Бакиев, 2009-жыл

“Жоогазын революциясынын” натыйжасында жаңы Конституция иштелип чыккан.

2006-жылдын ноябрь жана декабрь айларында Баш мыйзамдын эки варианты кабыл алынган. 2007-жылы Конституциялык сот аларды жокко чыгарган.

2007-жылдын октябрь айында 1993-жылкы Конституциянын өзгөртүлгөн редакциясы кабыл алынган. Анда депутаттардын саны 90го чейин көбөйтүлүп, алар партиялар аркылуу шайланат деп жазылган.

Убактылуу өкмөт жана Жапаровдун жаңы Конституциясы
СҮРӨТТҮН БУЛАГЫ,ПРЕЗИДЕНТТИН БАСМА СӨЗ КЫЗМАТЫ
Сүрөттүн түшүндүрмөсү,
Алмазбек Атамбаевдин инаугурациясы, 2011-жыл

2010-жылы Апрель революциясынан кийин Убактылуу өкмөт референдумга эки маселе койгон:

Жаңы Конституцияны кабыл алуу;
Роза Отунбаеваны бир жылдык мөөнөткө президенттикке шайлоо.
Жаңы бийлик президенттик башкаруудан баш тартып, Жогорку Кеңештин ыйгарым укуктарын кеңейткен. Депутаттардын саны 120га чейин көбөйтүлгөн.

Президент мыйзамдарды демилгелөө укугунан ажырап, алты жылдык бир мөөнөткө гана шайланган. Өкмөт Жогорку Кеңешке баш ийип калган.

Ал эми 2020-жылы бийликке келген Садыр Жапаров дагы Конституциянын жаңы редакциясын иштеп чыгууну демилгелеген.

Конституциялык кеңешме өлкөнү президенттик башкарууга кайтарып, депутаттардын санын 90го чейин түшүрүүнү сунуштаган.

2021-жылдын апрелинде өткөн референдумда шайлоочулар жаңы Конституцияны колдогон. Ошол эле жылдын 5-майында Жапаров ага кол койгон.

Тектеш темалар
Саясат
Тарых
Тема боюнча башка макалалар
Садыр Жапаров
Жаңы Конституция: Кыргызстан президенттик башкаруу жолуна кайтууда
12 апрель 2021
Конституциялык кеңештин төрагасы, юридика илимдеринин доктору Бекбосун Бөрүбашев
Б.Бөрүбашев: Жаңы Конституциянын кемчиликтерин кийин көрдүм
7 май 2021
демонстрация
Бийлик алмашкан сайын жаңыланган Конституция: азыркысы жана мурункулары
11 апрель 2021
Башкы кабарлар
“Конкретикасы жок парад” жана какыс-кукус саясат
10 май 2023
Кыргызстан-Россия: аскердик кызматташтыкты кеңейтүүнүн керектүү убагы
10 май 2023
Украинада орустардын "Кинжалы" кыйрап калдыбы?
9 май 2023
Редактордун тандоосу
Руслан Акун: Байкасаңар биздин балдардын мээси укмуш иштейт, бирок, билимсиз, сабаты жок. Ошонунун айынан жашоодо аксап калат
“Агай”. Руслан Акун: Чыныгы каармандардын укмуш эмгектерин көрүп ыйладым...
3 апрель 2023
Акылбек Жапаров Манас айылы
"Манастын" руху": Өзбекстандагы кыргыздардын өркөнү жана өксүгү
13 март 2023
Сириядагы качкындар лагериндеги күн кечирген аял
Сириядан кайткандар: “жаңы жашоо баштагыбыз келет”
15 март 2023
Гуманитардык жардамга кезекке турган афган аялдары
БУУ: Афганистан - аялдарга дүйнөдөгү эң катаал өлкө
9 март 2023
Гүлзат Мукамбетова
Мугалим да миллиондоп каржылап коё алат. Эжейлердин эмгеги эл таразасында
8 март 2023
Жаратман, тайманбаган кыргызстандыктар...
Оорудан, кордуктан, зомбулуктан жана жокчулуктан сактагысы келген кыргыз айымдары
8 март 2023
Кыргызстандык спортчулар
Алтын, күмүш эле эмес, тагдырдын сыноосун жеңген спортчулар...
8 март 2023
Иллюстративдик сүрөт
Дарыгер: Өспүрүм эне башканы эмес, өзүн да карай албай калат...
8 март 2023
Эльнура Осмоналиева окуучулары менен
Жаа атуу спорту- ден соолук үчүн да абдан пайдалуу
7 март 2023
Эң көп окулгандар
1
КЭДР армиясындагы кыз-келиндер: зордуктоо, антисанитария жана ачкачылык
Акыркы жаңылоо: 23 ноябрь 2017
2
"Карышкырдын үңкүрү": Гитлердин штабы паркка айланабы?
Акыркы жаңылоо: 2 август 2019
3
Улуу ата мекендик согуштун бүтпөгөн суроолору, чечилбеген талашы
Акыркы жаңылоо: 9 май 2019
4
Украинада орустардын "Кинжалы" кыйрап калдыбы?
5
50 жашында турмушка чыккан Чолпон: канча жашта болсоңор да, бактыңар үчүн күрөшкүлө
Акыркы жаңылоо: 5 июль 2022
BBC News, Кыргыз КызMATы
Эмнеге BBC News ишенсе болот?
Колдонуу эрежелери
Би-Би-Си жөнүндө
Купуялык
Cookies
Би-Би-Си менен байланышыңыз
 КЫРГЫЗ РЕСПУБЛИКАСЫНЫН ПРЕЗИДЕНТИ ПРЕЗИДЕНТТИН АДМИНИСТРАЦИЯСЫ ОКУЯЛАР КАЙРЫЛУУЛАРКЫР РУС
МАМЛЕКЕТТИК СИМВОЛДОР АДМИНИСТРАЦИЯЛЫК-АЙМАКТЫК БӨЛҮНҮШ ТАРЫХ АЖАЙЫП ЖАЙЛАРЫ МАМЛЕКЕТТИК СЫЙЛЫКТАР "МАНАС" ЭПОСУ ТОКТОГУЛ АТЫНДАГЫ МАМЛЕКЕТТИК СЫЙЛЫК ДОКУМЕНТТЕР
КЫР РУСПРЕЗИДЕНТ КОНСТИТУЦИЯ КЫРГЫЗСТАН ИЗДӨӨ
 КЫРГЫЗ РЕСПУБЛИКАСЫНЫН ПРЕЗИДЕНТИ ПРЕЗИДЕНТТИН АДМИНИСТРАЦИЯСЫ ОКУЯЛАР КАЙРЫЛУУЛАР
МАМЛЕКЕТТИК СИМВОЛДОР АДМИНИСТРАЦИЯЛЫК-АЙМАКТЫК БӨЛҮНҮШ ТАРЫХ АЖАЙЫП ЖАЙЛАРЫ МАМЛЕКЕТТИК СЫЙЛЫКТАР "МАНАС" ЭПОСУ ТОКТОГУЛ АТЫНДАГЫ МАМЛЕКЕТТИК СЫЙЛЫК ДОКУМЕНТТЕР
Ажайып жайлары
Кыргызстан – таң каларлык тоолуу өлкө. Анын аймагында ар түркүн кооз жерлери толтура.

Ысык-Көл



Ысык-Көл – Кыргызстандагы эң чоң көл. Дүйнөдөгү 25 ири көлдүн катарында жана эң терең көлдөрдүн тизмесинде 7-орунда турат. Республиканын түндүк-чыгышында, Түндүк Тянь-Шань тоо кыркаларында: Күңгөй Ала-Тоо менен Тескей Ала-Тоонун ортосунда, деңиз деңгээлинен 1609 метр бийиктикте жайгашкан. Андан суу кайра агып чыкпайт,  бирок ага салыштырмалуу анча чоң эмес, 80дей өзөн-сайдын суулары келип куюлат. Алардын чоңдору – чыгыш жактан куюлган Түп менен Жыргалаң суулары. Батыш тараптан Чу дайрасы көлгө абдан жакын агып өтөт, Балыкчынын тушунан 6 км аралыкта жазгы суу ташкындары учурунда анча-мынча кошулуп да кетет. Суунун деңгээли Ысык-Көлдө циклдер боюнча өзгөрүп турат (бирде көтөрүлөт, бирде түшөт). Цикл бир нече он жылдын ичинде алмашат. Суусу туздуу (суунун минералдашуусу – 5,90%).

Суунун көлөмү 1738 км³ түзөт, көлдүн бети - 6236 км², жээгинин айланасы – 688 км, орточо тереңдиги – 278 м, эң терең жери дээрлик 2,5 эсе болуп, 702 метрге барабар. Ысык-Көлдүн узундугу батыштан чыгышка 182 км, ал эми түштүктөн түндүккө – 58 км. Ысык-Көл тунуктугу боюнча дүйнөдө    Байкалдан кийинки экинчи орунда турат.

Арсланбаб



Арсланбаб – бул табияттын уникалдуу туундусу, деңиз деңгээлинен 1600 м бийиктикте жайгашкан, гүлдөгөн оазис. Арсланбаб – бул Кыргызстандын түштүгүндө жайгашкан эң кооз курорттордун бири.

Арсланбаб району Фергана жана Чаткал тоолорунун батыш жана түштүк тараптарында, Бабаш-Ата тоо кыркаларынын кокту-колотунан орун алган. Анын атагын алыска чыгарган – бул баарыдан мурда анын   жалпысынан 608,5 миң гектар жерди ээлеген жемиштүү жаңгак токойлору.

Бирок жемиштүү жаңгак токойлору – Арсланбабдын жападан жалгыз мактанычы эмес.  Деңиз деңгээлинен 2200 м бийиктикте, аска-зоону аралай тоонун көк кашка мөлтүр суулары таштан-ташка уруна, мөңкүп агып жатат. Кээ бир жерлерде алар тээ асмандан атырылып түшүп, жомоктогудай шаркыратмаларга айланышат. Жергиликтүү калк бул жаңгакка байланыштуу мындай уламышты жакшы билишет. Качандыр бир айтылуу Александр Македонский өзү бул жердин жагып калган жаңгак жемишин алыстагы мекенине ала кеткен имиш. Мына ошол жаңгактар Грециянын жаңгак бактарынын түптөлүшүнө негиз болгон экен (ошондон улам жаңгактын бул түрү “грек жаңгагы” аталып калган дешет).

Сулайман-Тоо



Сулайман-Тоо – батыштан чыгышка карай суналып жаткан беш урчуктуу уютулган чулу таштай болгон касиеттүү тоо. Анын узундугу – 1140 м, туурасы – 560 м. Бул тоону байыртан эле касиеттүү, ыйык тоо деп эсептеп келишкен. Бул жөнүндө сакталып калган петроглифтер да күбө өтүп турат. Тоонун боорунда анын музейи курулган. XVI кылымга чейин тоону  Бара-Кух, андан соң дээрлик XX кылымга дейре Тахты-Сулейман («Сулаймандын тактысы») деп аташкан.

 Сулайман- Тоо ЮНЕСКОнун дүйнөлүк мурастар тизмесине киргизилген.

Тоонун чокусунда «Тахты Сулайман» мечити (1963-жылы жардырылып жиберип, сакталып калган материалдарынын негизинде 1991-жылы калыбына келтирилген), ошондой эле XVI кылымга таандык, жакында калыбына келтирилген «Рават-Абдуллахан» мечити – XVIII кылымдын эстелиги жана худжра имараты бар.

Сулайман- Тоодо «Чакка тамар» жана «Тепеүңкүр» үңкүрлөрү бар. Сулайман- Тоону түндүгүнөн жана түштүгүнөн эки канал айланып өтөт.

Жети Өгүз



Жети-Өгүз Каракол шаарынан батышка карай 28 км аралыкта, Ысык-Көлдүн түштүк жээгинде жайгашкан эң кооз тоо капчыгайы.

Жети-Өгүз капчыгайы Тескей Ала-Тоонун түндүк капталындагы, Ысык-Көлдү түштүгүнөн айланып өтүүчү аты уйкаш дайранын куймасында жайгашкан. Тизилип жаткан өгүздөрдү элестеткен, шамалга тотуккан, тизилген кызыл аскалардан улам ал “Жети-Өгүз” деген атка ээ болгон. Бул аскалар босогодон тосуп алып, капчыгайдын таанытма айырмасындай туюлат. Ал эми “Жарылган жүрөк” деп аталган кызыл аска – жергиликтүүлөр мактанган жай. Арзышкандардын бардыгы дайыма аны жандай сүрөткө түшүшөт.

Капчыгайда 2200 м бийиктикте Жети-Өгүз курорту жайгашкан. Ал өзүнүн дарылык касиети күчтүү геотермалдык булактары менен атагы чыккан.

Бурана



Кыргызстан 10-кылымдардын ортосунда Караханиддер мамлекетинин курамына кирген. Бул кол өнөрчүлүктүн, сооданын, курулуштун өнүгүүсүнө жана жаңы шаарлардын пайда болуусуна өбөлгө түзгөн абдан күчтүү мамлекет болгон. Мындай жаңы шаарлардын катарына ал кезде Баласагын да кирген. Бул аталышы Бурана мунарасынан келип чыккан Бурана шаарчасы болгон. Бул атактуу шаарчанын урандылары Токмок шаарынан 12 км жерде жайгашкан.

Эң ар түрдүү максаттагы курулуштардын калдыктары шаарчанын ар кайсы жерлеринен табылат. Шаарчанын борбордук бөлүгү туура эмес тик бурчтукка окшоп кетет. Борбордук урандылардын чыгыш жагында Бурана мунарасы жайгашкан. Бул бышкан кирпичтен салынган мунара 10-11-кылымдардагы Орто Азиядагы архитектуралык курулмалардын эң мыктыларынын бири болуп саналат.

Таш-Рабат



Таш-Рабат – бул уникалдуу архитектуралык эстелик Нарын облусунун Кара-Коюн деп аталган эң кооз капчыгайында жайгашкан. Ал Нарын шаарынан 110 км түштүктө, деңиз деңгээлинен 3200 метр бийиктикте. Таш-Рабат Кыргызстандын 15-кылымга таандык эң башкы архитектуралык ажайып жайларынан болуп саналат.

Орто кылымдарда Улуу Жибек жолунда Таш-Рабат чеби кербен-сарайдын кызматын аткарып, соодагерлер менен саякатчылардын дайыма токтоп өтүүчү жайы болгон. Таш-Рабат ошол алыскы мезгилде Чүй жана Фергана өрөөндөрүн Кашгар менен байланыштырып турган соода жолунда жайгашкан. Мергенчилер менен малчылар үчүн бул таш сарай адаттан тышкары курулуш болуп, ал жөнүндө ар кандай байыркы уламыштар айтылган.

Таш-Рабатты окумуштуулар 19-кылымдын аягында жана 20-кылымдын башында гана жакшылап изилдей башташкан. Алар бул комплекстин маданий жагын жана анын эмне үчүн курулгандыгын ар түрдүү жорушат. Айрымдары Таш-Рабаттын курулушу орто кылымдын акырына туура келет дешсе, башкалары муну 10-11-кылымдарда курулган христиандык несториандык монастырдын урандылары деп айтышкан.

1980-жылы өлкө үчүн өзгөчө тарыхый мааниси бар бул маданий эстеликти реставрациялоо жүргүзүлгөн. Реставрациядан кийин ага ар түрдүү өлкөлөрдөн туристтер тынбай келе баштады.

Таш-Рабаттын курулуш тарыхы карама-каршылыктуу. Документтерге ылайык ал жергиликтүү башкаруучу Мухаммед хандын буйругу менен курулган. Бирок көп жашаган карылар башка уламышты айтып, калтырышкан: “Таш-Рабатты атасы менен уулу курган. Курулуш аяктап калган кезде, куполго гана акыркы ташты коёрдо, алыстан кербен көрүнөт. Уулу ишин таштап коюп, ким келе жатканын карап көргөнү жөнөйт. Атасы болсо: “адегенде жумушту бүтүр, балам!” – деп айтат. Уулу укпастан кете берет да, кайра ошол бойдон кайрылып келбей калат. Көрсө, кербен менен кошо айчырайлуу сулуу кыз келе жаткан болот. Таш-Рабат ошол бойдон жабуусу жок турат”.

Нарын облусунда мына ушундай адаттан тыш архитектуралык эстелик бар. Таш-Рабаттан кызыктуу жол жүрүп, ашуу ашып, бийик тоодогу дагы бир кооз көлгө – Чатыр-Көлгө барса болот.

Сары-Челек көлү



Сары-Челек көлү бийик тоодогу өтө кооз көл болуп саналат. Ал Кыргыз Республикасынын батышында, Бишкектен 500 км, ал эми Оштон 300 км аралыкта,  Сары-Челек коругундажайгашкан. Ал Чаткал тоо кыркасынын кызыктуу ажайып жайы. Көлдүн узундугу түндүк-чыгыштан түштүк-батышты карай 7,5 км, суусунун аянты – 507 гектар.Сары-Челек көлү деңиз деңгээлинен 1940 м бийиктикте жайгашкан.

Жайкысын көлдөгү суунун тепмпературасы Цельсия боюнча + 19 градустан ашпайт, ал эми кышкысын Цельсия боюнча +4төн 0 градуска чейин өзгөрүп турат. Көлдүн суусун ичкенге болот жана андан Кожо-Ата дарыясы агып чыгат.

Көлдү курчаган капчыгайлардан ондогон тоо суулары куюлуп турат. Көлдүн жээктери өтө тик жана салаңдаган аскалар менен курчалган. Жээктен эле дароо тереңдик башталып, кээ бир жерде ал 234 метрге жетет. Тереңдиги боюнча Сары-Челек Орто Азияда үчүнчү, ал эми Кыргызстанда экинчи орунда турат.

Көлдүн түндүк жээктери койкойгон карагайлар менен пихталардын калың токойуна курчалган. Эгер сиз бул жерге келип калсаңыз, Сибирдин чытырман токойлоруна туш келгендей эле болосуз. Көз мелжиген карагайлар жаркыраган көл суусунда күзгүгө карангандай, чагылышып турат. Бул табигый күзгүдөн көлдү курчаган кызыл аскалар менен жашыл ыраң тоолорду да көрүп, сиз өзүнчө эле бир жомоктор дүйнөсүнө туш келгендей болосуз.

Көлдүн “Сары-Челек” деген аты ага күзүндө гана жарашат. Бул убакта бак-дарактардын жалбырактары сары, кызыл түскө боёлуп, көл бал сузган чаканы элестетет. Жылдын калган бардык мезгилинде көлдөгү суу бир аз жашыл ыраң аралаган көк түстө болот. Көлдүн атына бир кооз уламышты байланыштырып жүрүшөт. Ал көл жээгинде аарынын уюгун кармаган балчы жөнүндө. Күндөрдүн биринде ал балды челекке куюп жатып, балдын түсү ага ушунчалык жагып калат да, көлдү “Сары-Челек” деп атап коюптур.

Соң Көл



Соң-Көл Тянь-Шань тоолорунун кооз көлү болуп саналат.  “Соң-Көл” деген сөз “Акыркы көл” деген маанини билдирет. Ал Нарын облусунун түндүк-батыш бөлүгүндөгү “Соң-Көл тоо” менен “Молдо тоонун” кырларында жайгашкан зор өрөөнчөдө, деңиз деңгээлинен 3016 м бийиктикте жайгашкан. Көлдүн узундугу 29 км, ал эми туурасы – 18 км, тереңдиги – 22 метрди түзөт. Бул көл Кыргызстандагы эң ири ичүүчү суу топтолгон жай болуп саналат. Көлдүн бетинин аянты – 278 кв. км.

Соң-Көлдүн суусу тоолордон агып түшкөн чакан дайралардын эсебинен толукталып турат, ал эми көлдөн Соң-Көл дайрасы агып чыгып, оргуштаган Нарын дайрасына кошулат.

Соң-Көл тулаңдуу мейкиндикте жайгашып, кыргыз жайлоолору менен курчалган. Бул жерлерди илгертен бери кыргыздын төрт түлүк малы жайлайт. Жайкысын эл көлдү жээктей көчүп келет да, үй-бүлөлөрү менен жай бою боз үйлөрдө жашашат. Көлгө төрт жол менен барса болот. Бирөөсү Сары-Булак аркылуу түндүк –чыгышынан өтөт, экинчиси түштүк-чыгышта кыйма-чийме (серпантин) жол, үчүнчүсү түштүк-батышында Ак-Тал аркылуу жана төртүнчүсү түндүк-батышта Кара-Кече көмүр шахталарынын жанына өтөт.

Жаркырап жаткан көлдүн бети алыстан эле көзгө чалдыгат. Бул көл кар баскан Ала-Тоонун койнундагы кымбат баалуу алкакка катылган баа жеткис берметтей сезилет. Көл жээгинин табияты кол тийбеген бойдон болгондуктан ары сырдуу да, ары байыркы жомоктой. Көлдүн кооздугу көз жоосун алып, унутулгус элес калтырат. Аба ырайынын өзгөрүшүнө жараша көлдүн бети да түсүн өзгөртөт. Ал асмандай көпкөк, же сыя көк, ал тургай кызгылтым же сары да болуп көрүнөт. Ал эми сиз көл жээгинде аны карап олтурган болсоңуз, көл түсүнө жараша маанайын өзгөрткөн сыяктуу сиздин маанайыңыз да нечен түркүн өзгөрүп, не бир  кыялдарга туш болосуз.

МАЙ 2023
Дш	Шш	Шр	Бш	Жм	Иш	Жш
1	2	3	4	5	6	7
8	9	10	11	12	13	14
15	16	17	18	19	20	21
22	23	24	25	26	27	28
29	30	31	1	2	3	4
5	6	7	8	9	10	11
Жаңылыктар архиви
МАТЕРИАЛДАРГА ЖАЗЫЛУУ
Электрондук дареги
2021-2026-ЖЫЛДАРЫ КЫРГЫЗ РЕСПУБЛИКАСЫНДА  КЫРГЫЗ ЖАРАНЫ ДЕП ЖАРАНДАРДЫН ӨЗҮН ТААНУУСУН ӨНҮКТҮРҮҮНҮН КОНЦЕПЦИЯСЫ
Кыргыз Республикасынын Президентинин расмий Интернет сайты
720003, Бишкек шаары, Абдумомунов көч., 207.
Кыргыз Республикасынын Президентинин Администрациясы
Канцелярия: +996 312 96 02 18, 96 03 56 ишеним телефон: + 996 312 62 53 85, дш-жм 9:00 18:00
тел.: +996 312 62 50 20

Жарандардын кайрылуулары


МААЛЫМАТАР
Президент
Президенттин Администрациясы
Президентке караштуу Комиссиялар
Президентке караштуу Кеңештер
Байланыш телефондору
Кайрылуулар
Кыргызстан
Конституция
ОКУЯЛАР
Жаңылыктар
Сүйлөгөн сөздөрү
Мыйзамдар
Жарлыктар
Буйруктар
Документтер
Видеоматериалдар
Сүрөт репортаждары
Куттуктоолор
Окуялардын жыйынтыгы
Интервьюлар

“Манас”  эпосу кыргыздардын улуттук сыймыгы, ата-бабабыз үч миң жылдан ашык убакыттан бери басып өткөн тарыхий жолундагы руханий табылгаларынын, турмуштук  тажрыйбасынын, башынан кечирген окуялар жөнүндөгү маалыматтардын орчундууларын бүт чогулткан баалуу казынанын милдетин аткарып келе жаткан улуу мурасы.

Жанрдык белгилери боюнча “Манас” баатырдык эпос. Бирок анын мазмуну камтыган чек берген маалыматтарынын көлөмү баатырдык эпостун салттык алкагынын өлчөмүнөн алда канча кеңири жана терең. Анткени кылымдар бою кыргыздардын элдик топ катарындагы уюткусу ыдырабай, биримдигин жоготпоо үчүн жүргүзүп келген тынымсыз кармаштарын – туруктуулук, көктүк менен, көшөрүп жүргүзгөн күрөшүн баяндоого арналган бул чыгармадагы башкы тема – элдин эркиндиги, көз карандысыздыгы үчүн күрөш, сырттан басып кирген душмандарга каршы салгылаштарда көрсөтүлгөн эрдиктерди даңазалоо, калктын уюткусун түзгөн ата уулдар өкүлдөрүн ынтымакка, биримдикке чакыруу. Ошону менен бирге эл үлгүлүү жүрүш-туруш, мыкты сапаттардын элестүү мисалдарына таянуу менен калктын бардык муундарына, айрыкча жаштарга таалим-тарбия берүү.

“Манас”  эпосу - эл турмушунан алган орду, мааниси боюнча жалпы элдик эстелик-мурас. Бирок, ал бара-бара толукталып, жалпы элдик мааниге ээ, бүткүл калктын тагдырында зор роль ойногон маалымат-кабарлар менен мазмуну байып, улуттук маңыздагы өлбөс улуу мураска айланышы ыктымал.

“Манасты” жыйноо – тиешелүү мекемелерде сактоо, иликтөө, жарыялоо максаты менен эпосту эл оозунан жазып алуу. Кыргыз жергесине келген окумуштуулардын көпчүлүгү кыргыз элинин үрп-адаты менен оозеки чыгармачылыгына, өзгөчө “Манас” эпосуна аябагандай кызыгышкан. “Манас” эпосу жөнүндө биринчи жолу “Мажму ат-таварихте” эскерилет.

Казак окумуштуусу Ч.Валиханов кыргыз жерине үч жолу келген (1856, 1857, 1858). Ал саякаттарында кыргыз элинин оозеки адабиятын, тарыхын, этнографиясын изилдеген. “Манас” эпосунан “Көкөтөйдүн ашы” эпизодун жазып алган.

В.В.Радлов кыргыздарга үч жолу келип кеткен (1862, 1864, 1869). “Манас” эпопеясынын үч бөлүмүн тең жазып алган. “Манас” эпосунун В.В.Радлов жазып алган текстинин жалпы көлөмү 12454 сап ыр, анын 9449 сабы “Манас” эпосуна, калган 3005 сабы “Семетей” менен “Сейтек” эпосуна таандык.

Ы.Абдырахманов тарабынан манасчы Сагымбай Орозбак уулунан 1922-жылдан 1926-жылга чейин 4 жыл аралыгында эпостун “Манас” бөлүмү кагаз бетине түшүрүлгөн (180 378 сап ыр).

Саякбай Карала уулунун айтуусунда эпосту толук жазып алуу ишин К.Жумабаев, Ы.Абдырахманов, Ж.Рисов жана К.Кыдырбаева 1930-жылдан 1947-жылга чейин жазып алышкан. Бул мезгилде манасчыдан 500553 сап ыр көлөмүндөгү материал кагаз бетине түшүрүлгөн (“Манас” – 84 513 сап, “Семетей” – 316 157 сап, “Сейтек” – 84 697 сап, “Кенен”, “Алымсарык”, “Кулансарык” – 15 186 сап ыр).

“Манас” эпосун басмадан чыгаруу. “Манас” эпосу жөнүндө жазуу жүзүндөгү эң алгачкы маалымат “Мажму ат-таварихте” жолугат. 1856-жылы Ч.Валиханов тарабынан жазылып алынган “Көкөтөйдүн ашы” 1904-жылы “Жунгария очерктери” деген эмгегинде биринчи жолу орус тилинде басылып чыккан. В.В.Радлов жазып алган үзүндүлөрдүн кыргызчасы Санкт-Петербургда, немисчеси Лейпцигде 1885-жылы жарык көргөн. 1925-жылы Москвадан араб ариби менен Тыныбек жомокчунун айтуусунда “Семетей” эпосунан үзүндү жарык көргөн. Бул – “Манас” эпосунун совет доорунда жарык көргөн эң алгачкы тексти.

“Манасты” изилдөөнүн тарыхы. Эпосту изилдөө XIX кылымдын экинчи жарымынан башталып, манастаануу илими калыптанып, өзүнө мүнөздүү өзгөчөлүктөргө ээ болду.

“Манас” эпосуна биринчи илимий пикир айткан адам Ч.Валиханов болгон. Окумуштуу “Манас” эпосунун салттык туруктуу окуяларынын бири “Көкөтөйдүн ашын” жазып алып, анын зор көркөм эстелик экендигин белгилеген. Чыгарманын биринчи бөлүгү менен таанышкан, “Семетейди” буруттардын “Одиссеясы” деп атап, “Манас” эпосу ногой дооруна таандык деп, эпостун жаралыш мезгили жөнүндө да алгач пикир айткан.

“Манас” эпосу менен кеңири таанышып, чыгарманын бардык окуяларын кагазга түшүрүүгө аракет жасап, кеңири илимий мүнөздө талдоо жүргүзүүгө ниеттенген белгилүү окумуштуу В.В.Радлов болгон. В.В.Радлов жазып алган материалдын илимий баалуулугу бөтөнчө зор. Баш сөзүндө бир катар илимий пикирлерин билдирген. Кыргыздарда сөз өнөрү, анын ичинде баатырдык эпос өзгөчө өнүккөндүгүн, эпостун бир катар олуттуу өзгөчөлүктөрүн туура байкап, адилеттүү баа берген. “Манас” эпосунун өзгөчө касиеттерин кыргыз элинин тарыхый жашоо-турмушу менен тыгыз байланышта карап, манасчылардын чыгармачылык өзгөчөлүктөрү, угуучу чөйрөнүн ролу өңдүү эпостун маанилүү маселелери боюнча айткан ой-пикирлери өзүнүн актуалдуулугун жоготпой келет.

“Манас” эпосун илимий изилдөөдө бөтөнчө орун В.М.Жирмунскийге таандык. Ал өзүнүн “Манас” эпосун изилдөөгө киришүү” аттуу эмгегинде тарыхый-салыштырып изилдөө ыкмасын колдонуп, “Манас” эпосунун көптөгөн проблемаларын жогорку илимий деңгээлде иликтеп чыккан. Бөтөнчө “Манас” эпосунда кеңири учурап, дүйнөлүк эросто салтка айланган жомоктук-фантастикалык мотивдерди салыштырып иликтейт да, эпостун сюжеттик курамына, образдар тутумуна, көркөм каражаттарына илимий талдоо жүргүзөт.

“Манас” эпосун изилдөөгө арналган ар түрдүү мүнөздөгү, мазмундагы миңден ашуун эмгек бар. Анын ичинде Б.М.Юнусалиев, Р.З.Кыдырбаева, С.Мусаев, Э.Абдылдаев, Р.Сарыпбековдордун эмгектерин бөтөнчө бөлүп көрсөтүүгө болот.

“Манасты” которуу – “Манас” эпосун таанытуу жана пропагандалоо үчүн башка элдердин тилине которуу. Кыргыз элинин эпосторунун ичинен эң биринчи жазылып алынганы да, башка элдердин тилине эң алгач которулганы да “Манас” эпосу. Эпосту башка тилдерге которуу маселелерине байланыштуу илимий пикирлерди айтууну белгилүү окумуштуу, котормочу Е.Д.Поливанов баштап, омоктуу бир топ ойлорун айткан.

“Манас” эпосунун башка тилдерде алгач баяндалышы “Мажму ат-таварихке” байланыштуу. Ушул чыгармада эпостун айрым окуялары тажик тилинде берилген. Эпостун В.В.Радлов жазып алган тексти өзүнүн котормосунда немисче 1885-жылы Лейпцигде жарык көргөн. Ч.Валиханов “Көкөтөйдүн ашын” кара сөз түрүндө которуп, “Жунгария очерктеринде” жарыялаган.

“Манасты” орус тилине которуу иштерине 1930–жылдары көңүл бурула баштаган. “СССР элдеринин эпосу” сериясынан Сагымбай Орозбак уулунун варианты боюнча “Манас” эпосунун төрт томдугунун кыргыз-орус тилдеринде чыгышы “Манасты” которуудагы зор маанилүү окуя болгон.

"Манас” эпосунун үзүндүлөрү казак, орус, өзбек, англис, немец ж.б. дүйнөнүн көптөгөн тилдеринде жарык көргөн.
Акматов Кыялбек, Шадыева Эркеайым
КЫРГЫЗ ТИЛИ
БОЮНЧА
ЖАТ ЖАЗУУЛАР
5 – 11-класс
Кыргыз тили жана адабият мугалимдери үчүн колдонмо
Жат жазуу жаздыруунун технологиялары;
Жат жазуу үчүн тексттердин топтому;
Бишкек, 2016
2
УДК 821.54-16
ББК 84.8
А 24
Ош шаардык билим берүү башкармалыгынын усулдук каанасы тарабынан басмага сунушталган.
Жооптуу редактору:
педагогика илимдеринин кандидаты, доцент Б.Абдухамидова
Рецензиялагандар:
Филология илимдеринин кандидаты, доцент Зулайка Тагаева
Педагогика илимдеринин кандидаты, доцент Ж.Уразова
А 24
Акматов К., Шадыева Э.
Кыргыз тили боюнча жат жазуулар. Бишкек: 2016 – 76 б.
ISBN 248-9967-17-090-5
Колдонмодо жат жазуу жаздыруу боюнча методикалык сунуштар берилди. Стилистикалык жат жазуу жаздыруу тууралуу көрсөтмө берилип, жат жазуу үчүн тексттердин топтомдору сунушталды.
Китеп жогорку окуу жайынын филология багытында окуган студенттерге, орто мектептин мугалимдерине арналат.
А 24 УДК 821.54-16
ББК 84.8
ISBN 248-9967-17-090-5 © Акматов К., Шадыева Э., 2016
3
ЖАТ ЖАЗУУ ЖӨНҮНДӨ...
Кыргыз тили сабагында окуучунун сабаттуулугун байкоо, чейректик, жылдык жыйынтыктарды чыгаруу, окуучунун кыргыз тили сабагынан билим сапатын аныктоо максатында программада белгиленген сааттын негизинде жат жазуу алынат. Жат жазууга атайын саат бөлүнүп, окуучулар жазган текст мугалим тарабынан анализделип, бааланат.
Жат жазуу деген терминди түшүндүрүүдө окумуштуу С.Рысбаев төмөндөгүдөй пикирин айтат: “Жат жазуу” деген терминдин функционалдык маанисин тактап, дидактикалык ролун тууралап түшүнүү менен, такыр башкача мааниде чечмелөө зарылдыгы келип чыкты. Ал мындан көрүнөт, тактап айтканда, баланын жазуу ишкердүүлүгү бир нече иш-аракеттердин: угуу, көрүү, окуу, сүйлөө сыяктуу кеп ишмердүүлүгүнүн бардык түрлөрүн өзүнө синтездеген, аны жыйынтыктаган, бир нече деңгээлдеги – тыбыш – тамга – муун – сөз – сүйлөм – текст жазуу сыяктуу иш-аракеттерине чейин камтыган жатыгууну көздөгөн өзүнчө бир системаны түшүндүрөт. Ал система бирин-бири уланткан, тамганын каллиграфиясын туура сактап жазуудан, аларды бири-бирине туура улантып курап жазууга; муундук структураны так сактоо, сөздү, сөз айкаштарын туура түзүп жатыгуудан сүйлөм, андан текст түзүп же уккан текстти туура, так жазып жатыгуу функцияларын бүтүндөй өзүнө камтыйт. Көрүп жазуу аркылуу жатыгуу, угуп жазып жатыгуу да көңүлдөн чыкпайт. Ал өтө татаал да, жоопкерчиликтүү да процесс экендиги талашсыз. Бул жерде бардык машыгуу иш-аракеттеринин натыйжасы жазып жатыгуу болуп саналат. Ушундан улам жатыгып жазуу түшүнүгү келип чыгары мыйзам ченемдүү көрүнүш. Андай болсо, жат жазуу жаттаганын гана туура жазуу эмес, сөздү, сүйлөмдү, текстти эне тилдин эреже-нормаларына жараша туура жатыгып жазуу деген өзгөчө дидактикалык функцияны өзүнө камтыган, бүткүл жазуу иш-аракеттеринин фукционалдык маанисин жалпылаган түшүнүктү билдирет. Андыктан, “жат жазуу” деген термин биз буга чейин түшүнүп келген тар маанисинен алда канча кеңири болгон, баланын
4
сабаттуу жаза билүүсүнүн деңгээлин гана аныктабастан, эне тилиндеги кеп маданиятынын деңгээлин да түшүндүргөн жазуу иш-аракетин түшүндүрөт”.
Мектептердин баарында эле жат жазуунун түрлөрүнүн бардыгы колдонула бербейт, анткени ал мугалимге байланыштуу. Сабактын усулун жакшы түшүнгөн, өз предметине кызыккан чыгармачыл мугалимдер гана жат жазуунун түрлөрүнүн көпчүлүгүн колдонот. Мектеп практикасында кыргыз тилчи мугалимдер текшерүү жат жазуусуна басым жасоо менен гана чектелет. Ал эми мектеп практикасында мындан сырткары диктанттын төмөндөгүдөй түрлөрүн пайдаланышат: көрүү, эскертүү, угуу эскертүү, тандалмалуу, эркин, текшерүү ж.б.жат жазуулар.
Мисалы С.Рысбаев мектепте жазылуучу жат жазуунун төмөндөгүдөй түрлөрүн белгилейт:
сөздүк;
үйрөтүүчү;
эскертмелүү;
чыгармачыл;
тандалмалуу;
эркин;
өздүк;
чейректик;
жылдык жыйыктыктоо.
Жогоруда айтылган ар түрдүү жат жазуулардын ичинен көп жазылганы эскертүү жана текшерүү жат жазуулары. Бул жат жазууларды жазуу менен окуучулардын орфографиялык, пунктуациялык сабаттуулугун арттырабыз. Мындай жат жазууларда формалык каталарга гана маани берилет.
Стилистикалык жат жазуу.
Ал эми стилистикалык жат жазуу жөнүндө айрым мугалимдердин түшүнүгү да жок. Бул жат жазуу мектеп практикасында чоң мааниге ээ. Стилистикалык жат жазуу окуучулардын кеп ишмердүүлүгүндөгү мазмундук каталардын пайда болушуна бөгөт болот деп ишенимдүү айта алабыз.
Стилистикалык жат жазууну мезгил-мезгили менен жаздырып туруу окуучулардын кызыгуусун жаратат. Окуучулар бул жат жазууну жазуу менен эне тилинин стилистикалык жактан
5
өнүккөндүгүн, тилдик бирдиктерин көркөмдүк боектуулугунун молдугун сезет жана кыргыз тилинин стилистикалык өзгөчөлүктөрүн, стилдик жаралышындагы маанисин аңдап түшүнө билет.
Текшерүү жана эскертүү жат жазууларын жазууда окуучунун чыгармачылыгына анча көңүл бөлүнбөйт. Окуучу мугалим тарабынан коюлган талапты аткарууга гана аракет жасайт. Ал эми бул жат жазуунун дагы бир өзгөчөлүгү, негизинен окуучулардын жеке ишмердүүлүгүнө, өз алдынча эркин иштөөсүнө, чгармачылыгына байланыштуу аткарылат. Ошондуктан окуучулар стилистикалык жат жазууга кызыгуу менен мамиле кылышат.
Стилистикалык жат жазууну жазуу үчүн жат жазуу жазуунун эрежелерин окуучуларга түшүндүрүү шарт. Мүмкүн болушунча ишти так, тыкандык менен, талапка ылайык аткарууга окуучуну көнүктүрүү зарыл. Бул жат жазуунун текстинин текшерүү жана эскертүү жат жазуусунун текстинен айырмасы тема коюлбайт. Ар түрдүү мазмундагы сүйлөмдөрдүн топтомунан турат. Бирок өзгөчө көңүл бурулуучу жагдай, ал сүйлөмдөрдүн грамматикалык темалар менен байланыштуулугу. Жат жазуу бир бөлүм (фонетика же лексика ж.б.) өтүлүп бүткөндөн кийин, грамматикалык билимин бышыктоо максатында жазылат.
Ал эми биз өз тажрыйбабызда пайдаланылган стилистикалык жат жазууну жазуунун тартиптерин (эрежелерин) сиздерге сунуш кылабыз. Бул методикалык сунушту колдонуу, андан жыйынтык чыгаруу окуучу үчүн күйгөн, кыргыз тилинин тагдыры үчүн ойлонгон мугалимдерибиз үчүн таяныч болот деген ишеничтебиз.
Стилистикалык жат жазууну аткаруу тартиби төмөндөгүчө:
1. Мугалим алдын ала, класстын жаш өзгөчөлүгүнө жараша, грамматикалык тема менен байланыштуу стилистикалык катасы бар 10-15 сүйлөмдү (5-класс, 10 сүйлөм) жат жазуунун тексти үчүн тандап алыш керек;
2. Тандалган сүйлөмдөр стандарт ак баракка жазылат. Ал сүйлөмдөр көлөмү жагынан чакан жана дидактикалык талаптарына ылайык келүүсү шарт;
3. Жат жазууну жазуу үчүн кош барак пайдаланылат. Алынган барактын кошулган жери 3-4см өлчөмүндө бүктөлөт
6
(себеби, жазылган диктанттарды папкага тиркөөгө ыңгайлуу болот) окуучунун толук аты-жөнү, классы, мектеби жазылат;
4. Ал эми 2-ички бетине да стилистикалык жат жазуунун катталган номуру жазылат: № 1 стилистикалык жат жазуу;
5. Жат жазуу экинчи беттен баштап, ар бир сүйлөмгө номур коюлуп, жол (сап) башынан жазылат. Сүйлөмдөрдүн аралыгы ачык жазылуусу шарт;
6. Жат жазуунун ар бир сүйлөмүндө ката болушу керек. Башка жат жазуулардай эле 45 минуталык убакыт берилет.
Жат жазууну жаздырууда мугалим төмөндөгү ыкмаларды пайдаланса болот;
Биринчи ыкма: Жат жазууну жазуунун эрежеси менен окуучуларды тааныштыруу мугалимдин негизги милдеттеринин бири. Окуучуларга жат жазууну жазууга даяр болууну эскертет жана алардын даярдыгын текшерет.
Экинчи ыкма: Жат жазуунун тексттин окуп берүү, б.а., жаздыруу. Туура окуп жаздыруунун да мааниси чоң. Мугалим басып жүрүп окуп жаздырууга да жарабайт, окуучулардын бардыгы мугалимдердин сөзүн ачык, даана угуп турушу керек. Ошондуктан бир жерде туруп окуп жаздыруу керек. Диктант убагында мугалим ары-бери басып жүрүп окуп жаздырса, балдардын ою бир жерде турбайт. Мугалим басып жүрүп, балдарга бир жакындап, бир ыраактап жүрүп окуп жаздырса, б.а., мугалимдин үнү бирде катуу угулуп, бирде акырын угулуп, балдардын тез чарчашына себеп болот.
Үчүнчү ыкма: Жат жазууну текстин плакатка чоңойтуп жаздырып, доскага илип койсо да болот. Ал жазуулар окуучуларга даана көрүнө турган сыя менен жазылышы керек.
7. Бөлүнгөн убакыт бүткөндөн соң, жат жазуу жыйналып алынат. Бүтпөй калса, үйдө же акыркы сабакка чейин жазууга берилбейт. Жыйналган жат жазуулар кызыл сыя менен мугалим тарабынан текшерилет.
8. Жат жазуунун жыйынтыгы атайын маалымат баракчасына түшүрүлүп оккучуларга көрүнүктүү жерге илиниш керек.
9. Жат жазуу мугалим тарабынан бааланат. Мисалы 5-класс үчүн 10 сүйлөм ала турган болсок, ал төмөндөгүдөй критерийлер аркылуу бааланыш керек:
7
“5” деген баа стилистикалык каталар окуучу тарабынан толук оңдолсо же бир катадан ашпаган ишке коюлат.
“4” деген баа туура эмес оңдолгон сүйлөмдөрдүн саны үчтөн ашпаган (жетөө туура болсо) жат жазууга коюлат.
“3” деген баа туура эмес оңдолгон сүйлөмдөрдүн саны бештен ашпаган (туурасы алып же беш сүйлөм) учурда коюлат.
“2” деген баа “3” коюлуучу иштин чегинен ашып, алты же жети ката кетирген иштерге коюлат.
“1” деген баа каталардын саны “2” деген баанын нормасынан ашып кеткен диктанттарга коюлат.
Ал эми тексттин көлөмү класстардын деңгээлине жараша 5-класс үчүн 5, 6-класс үчүн 10, 7-класс үчүн 15, 8-класс үчүн 20, 9-класс үчүн 25, 10-класс үчүн 30, 11-класс үчүн 30 сүйлөмдөн турган текст берилиши керек.
10. Оңдолбогон сүйлөмдүн алды кызыл сыя менен сызылышы керек. Эгерде ката оңдолгон болсо, суроо белгиси (?) сүйлөмдүн аягына коюлат.
11. Кийинки сабакта каталардын үстүндө иштөө жүргүзүлөт.
12. Ар бир окуучу доскага чыгып, өздөрүнүн катасын аныктоого аракет жасайт. Бул учурда жазган жат жазуулары аларга таратылып берилиши шарт. Эгер өздөрү оңдой албаса, бири-бирине көмөктөшүү зарыл.
13. Ар бир чейректин аягында текшерүү жат жазуусу сыяктуу эле стилистикалык жат жазуу да жаздырып, тиркеп туруш керек.
14. Жылдын аягында тиркелген жазуулардын жыйынтыгы маалымат баракчасы аркылуу чыгарылып, жетишкен ийгиликтер жана кемчиликтер белгиленүүсү шарт.
Стилистикалык жат жазуунун үлгүсү:
2014-жыл 4-апрель
№4
1.Биздин Ата мекен тынчтык.
2.Күзүндө ысык-суук да болот.
3.Кыргызстанда 80 ден ашык 21-калк көп.
4.Нандын баласы токоч.
5.Чалдан бата ал.
6.Уранды доскага чыгып мисал иштеди натуура деди эжекеси.
7.Айгүл сууга тез түш да, тез чыккын.
8
8.Бактылуу бол деп айтышты эле карыгандар.
9.Айша сабакка активный катышат, Айнура сабакта пассивдүү катышат.
10.Оштогу жеңем тааныш жеңем, айылдагы жеңем
сопственный жеңем бир тууган.
Демек, жат жазуу жаздырууда да мугалимден чыгармачылык талап кылынат. Анткени, чыгармачылык менен уюштурулган жазуу иштеринин натыйжасы окуучулардын тилдик сабаттуулугуна көмөк көрсөтөрү талашсыз. Мына ошол жазылган жумуштарды баалоодо төмөндөгүлөргө маани берүү керек:
“5” деген баа – иш таза жазылып, грамматикалык тапшырмалары туура аткарылса, бирок одоно эмес бир орфографиялык же пунктуациялык ката жиберилсе коюлат;
“4” деген баа – иш таза жазылып, бирок грамматикалык тапшырмаларды аткарууда 2 орфографиялык-пунктуациялык ката кетирилсе коюлат;
“3” деген баа – иш негизинен, таза жазылып, өзүнүн оңдоолору бар, ошону менен бирге, грамматикалык тапшырмалардан 2 жана орфографиялык-пунктуациялык 5тен ашпаган ката кетирилсе коюлат;
“2” деген баа – иш булганыч аткарылып, ошого жараша грамматикалык тапшырмалардан жана орфографиялык –пунктуациялык жактан 8ден ашык ката кетирилсе коюлат;
“1” деген баа – иш аткарылбай, жалпы 12ден ашык ката кетирилсе коюлат.
Айрым учурда, иш таза аткарылып, одоно эмес бир нече каталар кетирилсе, аларды топтоштуруп, 3 катаны 1 ката катары эсептөөгө жол берилет.
9
ЖАТ ЖАЗУУ ҮЧҮН ТЕКСТТЕР
V класс
I. 4-класста өтүлгөндөрдү кайталоо
ДОЛОНО
Бул жалгыздап кичирээк дарактай же топтошуп ири бадал
түрүндө өсүүчү өсүмдүк. Ал негизинен токой өсүмдүгү болгону
менен бакчага өстүрсө да болот. Долононун гүлдөрүнүн жыты
жагымсыз, шагы тикендүү болот. Ошентсе да анын бутактарына
кичинекей чымчыктар уя салат. Аларды кызыктырган дал ошол
тикендер. Тикендери менен долоно душмандарынан коргонот,
шагына коргологондорду да коргойт.
Кичинекей чымчык тикендүү бутактарды аралай эркин уча
алат. Ал эми тикендер уя бузар эпсиз чоң куштардын жазасын
берет. Долонодогу уяга мышык, карга, жапалак үкү жете албайт.
Эгер силер да өз багыңарга чымчыктарды үйүр алдыргыңар
келсе, долоно олтургузгула. Чымчыктар ага сөзсүз уя салып,
балапан басып чыгарышат.
(95 сөз)
ГҮЛСАРЫ
Бир маалда кыл аркан тумшугун сылай өтүп, мойнуна
илинди. Гүлсары андан да шек албай тура берди. Анан Гүлсары
кетенчиктеп жөнөй бермекчи болду эле, моюндагы кыл аркан
сыйыртмактап тартылып келип, тык токтотту. Гүлсары кежең эте
бир жулкунуп алды, болбоду. Ошондо эси чыгып, турган жеринде
так секирди, көзү чарасынан чыга кошкуруп, кишенеп жиберди.
Жанталашып көккө дагы атылды, анан үстү-үстүнө аба чапчыды.
Күн элтеңдеп топтой секирип, шакек-тегерек ичке алкактарга
сынып кеткендей асманга толуп чыкты, туш-тарапка дөңгөлөндү.
Анан тоо да, күн да өчүп, Гүлсары бүткөн бою калчылдап,
караңгы түндү чапчылап калды.
(90 сөз)
1 0
ААЛЫ ТОКОМБАЕВ
Кыргызстандын биринчи эл акыны Аалы Токомбаев 1904-жылы Кемин районундагы Көк-Ойрок айылында туулган. Жашынан жетим калып, көп кыйынчылыктарды башынан өткөргөн. Кичине кезинен окууну эңсеп, Ташкенттеги Орто Азия университетине окууга кирген.
1924-жылы Кыргызстандын «Эркин-Тоо» деген биринчи газетасына Токомбаевдин «Октябрдын келген кези» аттуу ыры жарыяланган. Ушул мезгилден тартып ал кыргыз адабиятындагы бардык жанрда чыгармаларды жаратып, кийин кыргыз адабиятында биринчи жолу ыр түрүндөгү «Кандуу жылдар» романын жазган.
А.Токомбаев Кыргызстандын жазуучуларынын ичинен биринчи академик, биринчи Социалисттик Эмгектин Баатыры болгон. Ал акын гана эмес, прозаик, драматург, публицист, коомдук саясий ишмер да эле. 1988-жылы дүйнөдөн кайткан.
(94 сөз)
II. Сөз айкашы. Сүйлөм жана анын түрлөрү.
Баш жана айкындооч мүчөлөр.
КҮЗ МЕЗГИЛИ
Мына, күз мезгили да келди. Күздүн башталышында аба ырайы салкын, жагымдуу болот. Жаратылыш бизге күзгү белектерин тартуулайт. Дарактардын жалбырактары кызыл, сары түскө боңлуп, табияттын ажарын ачат.
Бактардан, огороддордон, талаалардан түшүм жыйналып, кампаларга толтурулат. «Жөжөнү күздө санайт» дегендей, ар бир сарпталган эмгектин натыйжасы аныкталат. Күзүндө канчалык катуу мээнет кылсаң, кышта ошончолук ток жашайсың.
Күз ортосунан тартып күн сууй баштайт. Жаан-чачын да болушу мүмкүн. Жалбырактар жерге түшө баштайт. Бул болсо кыштын жакындап калганын, ага даяр болууну эскертет.
Кандай болгон күндө да, күз мезгили – өзүнчө бир керемет. Жайкы эс алуудан кайткан окуучулардын, студенттердин билим өлкөсүнө карай сапары башталып, ал андан ары улана берет.
(101 сөз)
11
ОКШОШТУРУУ
Каныбек алдыртадан чалдар менен кемпирге карады. Бирок эч кимге окшото албады. Кемпирди энеси Ажарга да окшотуп көрдү. Эч окшоштугу жок. Ажар кызыл тору, болук эле жана бети-башында так, көзүндө чечи жок боло турган. Анын үстүнө анын жашы быйыл кырк жетиге гана чыкмак. Ошондуктан он жылдын ичинде мынчалык карып, чачтары агарып өзгөрүлүшү мүмкүн эмес эле. Тиги кийинки келген чалдын нускасы жана белиндеги кисеси Жолойго окшогон менен, анын көрүнүшү дагы Жолойго окшободу. Көздөрү жыртайып, сакалы аппак болгон. Он жыл ичинде Жолойдун мындай чал болору дагы Каныбек үчүн мүмкүн эмес сыяктанды. Бирок кандайдыр бир түшүнүксүз окшоштуктар кемпирди Ажарга, кийинки чалды Жолойго окшотконсуйт.
(100 сөз)
III. Сүйлөмдүн бир өңчөй мүчөлөрү.
Татаал сүйлөм жана анын түрлөрү.
КАЙРАН ТЕРЕКТЕР
Кайран теректер! Арадан канча заман өткөнүн ушундан эле билүүгө болбойбу?
Саламатсыңарбы, асылзат теректер! Силерди элдин келечегин тилеп тиккен, багып-өстүргөн кишинин айткандарынын баары келди. Мына эми ал эл-журтун душмандан коргош үчүн кан майданга аттанып жөнөп кетиптир… Мынча эмне үрөйүңөр учуп, муңдана шуулдайсыңар? Кыш келе жатат, саргарган жалбырактарыңарды шамал отоп, жылаңач калганыңарга кейип турасыңарбы? Ооба, бороон-чапкындуу кыш да болот, бирок жаз да келет… Кейибегиле, теректер, муңданбагыла… Биз силерди жакшылыкка багыштап тиккенбиз. Силер толукшуп бүрдөгөн жаздын биринде жеңиш да келер, тынчтык да келер…
(83 сөз)
1 2
КУЙРУЧУК
…Молдо атчан үргүлөп келатты. «Олжого» түшкөн тайды жетелеп алган. Бир маалда жетегиндеги тай чиренип баспай калгандыктан, артын карап, бир бакырып алды да, атын камчылап качып жөнөдү. Тай кандайдыр бир балээге айланып, аны тиктеп турган экен. Молдо үйүнө келип курмандыкка мал союп, «балээ» тууралуу элге айтат, ооруп да калат. Бирок көп узабай «балээнин» сыры ачылды. Көрсө, молдонун үргүлөп келатканын көргөн Куйручук жылаңачтанып, денесине ылай шыбап, бети- башын да боңп, молдо жетелеп келаткан тайдын жүгөнүн шыпырып алып, өз мойнуна салып, чирене туруп калган экен. Ошентип элди алдаган молдо эл алдында маскара болду. Куйручук өз жоруктары менен бай-манаптардын терс жоруктарын ашкерелеген.
(99 сөз)
КИЙИНЕ БИЛҮҮ ДА ӨЗҮНЧӨ МАДАНИЯТ
Кийимди жараштыра кийүү да өзүнчө өнөр, маданият. Кездемең арзан болсо да өзүңө куюп койгондой жарашып турсун. Көпчүлүк адамдар мода деп эле көрүнгөн кийимди кие беришет. Ал өзүнө жарашабы-жокпу, аны менен иши жок. Ошондуктан, өзүңдүн боюңа, мүчөңө жарашкан фасонду тандай билишиң керек. Өз стилиңди жаңылбай тандап, өзүңө өзүң сын көз менен караганга үйрөн. Кездеменин өзүңө жарашкан түрүн, өңүн ылгай бил. Турмуштагы окуяларга, ар кыл жагдайларга жараша кийинүү өтө маанилүү жана бул маданияттуулукту билдирет. Стилдин түрлөрү көп: официалдуу, классикалык стиль, эркин стиль, улуттук стиль, жаштардын стили. Аларды бири-биринен ажырата бил жана зарыл учурда алардын ар бирин колдоно бил.
Кийимди жарашыктуу кийүү менен таза кийүү да керек. Тазалык-адептүүлүктүн белгиси.
(101 сөз, Кызыма кырк нуска. Түз.:Ж. Умарова)
13
IV. Фонетика. /ндүү жана үнсүз тыбыштар.
Графика.
АТА-ЭНЕ КАДЫРЫН БААЛАЙ БИЛ!
Сенин азыр эркелеп өсө турган бактылуу балалык учуруң. Бирок, эстүү эрке бол. Турмуштагы кыйынчылыктарды сен дагы кичинекей жүрөгүң менен сезе билишиң керек. Анткени, сен ушул коомдун мүчөсүсүң. Коомдо жашап туруп, коомдон сырткары болууга эч мүмкүн эмес. Барчылык менен жокчулукту, жеткиликтүү турмуш менен тартыштыкты бири-биринен ажырата билүү керек. Ак менен караны, ачуу менен таттууну бири-биринен айырмалаган сыңары дос менен душманды да айрый билүү зээндүүлүккө үйрөтөт. Ата-энесин обу жок кыйнаган балдар, кыздар да болот. Оюндагысын бербеген андай балдар ата-эненин кадырын биле бербейт. Ата-эне балдары үчүн жандарын карч уруп, аракет кылып, эч нерсесин аябайт. Мына ушуну бала да баалай билүүсү, түшүнүүсү керек. Сезимтал болуп, туура ой жүгүртө билүүгө көн.
(108 сөз, Кызыма кырк нуска. Түз.:Ж. Умарова)
ТАМЕКИ ЧЕГҮҮ-БУЛ ЭҢ ЖАМАН ӨНӨКӨТ
Тамеки чегүү адамзаттын ден соолугуна, айрыкча аялдарга залал тийгизет. Саламаттыгы жакшы адамдардын организминде дайыма зат алмашуу процесстери жүрүп, динамикалык тең салмактуулук сакталат. Тамеки чеккенде зат алмашуу процесстери жабырланат. Тамекидеги уулуу заттар бойдун өсүүсүнө тоскоол кылып арыктатат, иммунитетин начарлатат. Өпкө жүрөк ооруларынын пайда болуусуна шарт түзөт. Ашказанында жарасы бар оорулуулардын 98 пайызы тамеки тарткандар болуп саналат. Бала чагынан тамеки чеккенде рак оорусу менен ооруп калуу коркунучу көбүрөөк. Тамеки чеккен адамдын эске тутуу жөндөмү начарлап, уйкусу бузулат, туталанчаак болуп кетишет. Тамекиге берилип кеткен адам ансыз тура албай калат. Организминин баарын ууга айландырат. Ошондуктан ар бир бала мындай илдеттен алдын ала сактанып,
1 4
чылым чекмек түгүл, анын түтүнүнө турбоого аракеттениши абзел.
(99 сөз, Кызыма кырк нуска. Түз.:Ж. Умарова)
КЕЧИРИМ СУРОО
Кечирим суроо-адамдык карым-катнаштагы асыл сапаттардын бири. Адам баласынын айбанаттардан айырмачылыгы акыл-эси десек, акыл-эстин бир көрүнүшү - өзүнүн жиберген катачылыгы үчүн башкалардан кечирим сурай билүү. Адам өзүн тааныбаган, аралашпаган, эч катышы жок адамдарга зыян да, залал да келтире албайт.
Мисалы, элсиз аралда жашаган Робинзон гана адамдарга ыңгайсыздык жараткан эмес.
Айталык, автобуста байкабай бирөөнүн бутун тебелеп алдыңар, дасторкон үстүндө чай төгүп алдыңар, айткан акылын укпай ата-энеңерди ачуулантып алдыңар. Дагы башка ушундай окуяларга туш болдуңар дейли. Ушундай жагымсыз жагдайлардан чыгуунун бир жолу кечирим суроо болуп саналат.
(100 сөз, Кызыма кырк нуска. Түз.:Ж. Умарова)
V. Лексика. Сөздүн тике жана өтмө мааниси.
Синоним, омоним, антоним.
МЭЭ ЧАРЧАГАНДА
Эске тутуу жөндөмдүлүүгүнүн начарлоосуна ар кандай кырдаалдар себеп болот. Уйкусуздуктан баштап, тамеки чегүү, аракечтик жана турмуштук башка кырдаалдар мээнин “иштебей калуусуна” алып келет. Мындай учурда адамга сөзсүз түрдө профессионалдуу жардам талап кылынат. Мээни иштетүү үчүн дайыма машыгууларды өткөрүп, аны туура “азыктандыруу” керек экендигин ар кимибиз эле биле бербейбиз.
Эң жөнөкөй жана тез таасир берүүчү машыгуу-ыр жаттоо болуп саналат. Ыр жаттоо балдардын гана иши эмес. Чоң адамдар дагы дайыма ыр жаттап жүрсө мээнин тез чарчашына жол бербейт. Мүмкүн болсо башка көп информацияларды, айрыкча капа кылып, көңүл чөгөрө турган нерселерди сактап, ойлонуп,
15
капа болуп жүрүүдөн алыс болуу керек. Маанай чөгүп, капа болуудан мээде картизол аттуу гармон иштелип чыгат, ал эске тутууну бат эле начарлатып жиберет.
(105 сөз, Кызыма кырк нуска. Түз.:Ж. Умарова)
УЛУКМАН АКЕ
Улукман акенин дарыгерлиги жөнүндө эң көп легендалар айтылат. Бир жолу Улукман аке эл кыдырып жүрүп, жети жыл төшөктө жаткан адамга жолугат. Анын тамырын кармап айыкпасын айтат. Бирок арадан он күн өтпөй, баягы төшөктө жаткан жигиттин ойноп жүргөнүн көрөт да, таң калат. Жигитти эмнеден айыктың десе, төөнун сүтүнөн дейт. Ошондо, Улукман аке: -Атаңдын көрү ай, айыгаар оорунун дарысы өзү келет деген чын экен го, сага жети жыл тул калган төөнүн сүтү жана жыландын уусу керек эле, мен алар табылбайт го деп, айыкпайсың деп койгон элем. Көрсө, төөнүн сүтүн саап койгондо, жыландын уусун түкүрүп кеткен тура,-дейт. Улукман аке жөнүндө мындан башка да көп легендалар айтылат.
(96 сөз, Кыргыз адабиятынын антологиясы. Элдик балдар фольклору)
VI. Морфология, орфография. Уңгу жана мүчө.
Сөз түркүмдөрү. Зат атооч.
ЭҢ БААЛУУ ЗЫЯНКЕЧ
Аялзатынын ажайып сулуулугуна сулуулук кошуп, ажарын ачып, чырайына чыгарып турган көркөмдүктөрдүн бири табигый жол менен пайда болгон берметтер болуп эсептелет. Атына жараша заты да, баасы да төп келишкен берметтердин пайда болушу да кызык.
Берметтин пайда болуусунун баштапкы этабы – моллюсканын раковинасына кум же башка зыяндуу организмдин кирип кетүүсү менен башталат. Бул “чакырылбаган конок” жараткан ыңгайсыздыктан кутулуу максатында аны ошол замат акактын жука катмары менен каптоого киришет. Ошентип ал бөтөн организм келечектеги берметтин ядросу болуп калат.
1 6
Көптөгөн жылдар бою бор сымал жука катмар менен каптала берип, андан бир нече ар түрдүү көлөмдөгү берметтер пайда болот.Бул да болсо табияттын көп сырларынын бири.
(100 сөз)
БАЛАНЫН ТИЛЕГИ
Ал кайрадан жээкте турду. Ортодо агымы катуу шар дайра, өйүздөгү шагылда алиги маралдар. Мына ошондо бала маралга карап: “Мүйүздүү Бугу–Эне, мүйүзүңө бешик илип, Бекей таежеме апкелип берчи. Суранам,бешик апкелип берчи, Бугу – Эне. Алар да балалуу болушсунчу”. Ушинтип жалынып сыздаган бойдон бала суу үстү менен Мүйүздүү Бугу–Энеге чуркап баратты. Суу оюлбады, буту малынбады, бирок өйүз жээкке да жетпеди, бир ордунда тыпылдап чуркап тургансыды. Ага карабай Мүйүздүү Бугу – Энеге жалынып - жалбара берди: “ Мүйүзүңө илип , бешик апкелип берчи. Атам ыйлабасынчы,Орозкул аба Бекей таежеми урбасынчы, экөө балалуу болушсунчу. Ошондо мен баарын жакшы көрөм, Орозкул абамды да жакшы көрөм, бирок аларга да бир баланы берчи, айланайын, Бугу – Эне. Мүйүзүңө илип, бешик апкелип берчи...”
(100 сөз)
ЖЫЛ
Балдар, силердин жыл сүрүү боюнча түшүнүгүңөр барбы? Анда эмесе, чычкан менен төөнүн окуясына көңүл бургула.
Карыялардын айтуусунда чычкан менен төө жылга кирмекке талашып, чатакташкандан кийин башка айбанаттар мындай деген: “ Күндүн чыкканын ким биринчи көрсө, ошол жылга кирсин “. Төө таң атканча уктабастан, жатпастан күн чыгышты карап турду. Чычкан мени булар жектеди, төөнүн бою узун, күндү биринчи көрөт деп, айласы кете таң атканча ары – бери жүгүрүп жүрдү. Анан эптеп төөнүн кулагына чыга калып, кайра кире качып кеткен. Ошентип чычкан күндү биринчи көрүп, жылга кирген. Жини келген төө чычканды таппай күлдөн издейт. Көбүнчө төөнүн күлгө оонаганы ошондон дешет.
(93 сөз)
17
КОҢН МЕНЕН ТАШБАКА
Коңн өзүнүн тез чуркай алгандыгын дайыма мактанчу. Анын мактанганын угуп тажаган ташбака коңнду жарышка чакырды. Токойдогу бардык жаныбарлар алардын жарышканын көргөнү чогулушту. Ошентип , жарыш башталды. Коңн чуркап кыйла алдыга озуп баратып, артын карады. Ташбаканын акырын келе жатканын көрүп ага кыйкырды: “Ташбака, сен мындай жүрүшүң менен кантип жеңишке жетем деп ойлойсуң?”
Анан “Убакыт бар, бир аз эс ала турайын” деп кынтайып уктап кетти. Ташбака кыбыраса да эч жерге токтобостон маарага жетип келди. Жаныбарлардын куттуктаган ызы – чуусунан коңн ойгонуп кетти. Дароо жүгүрүп жөнөдү. Бирок кеч болуп калган болчу. Ошентип, мактанчаак коңн жеңилип калды.
(90 сөз)
VII. Сын атоочтун грамматикалык түзүлүшүнө карай бөлүнүшү. Этиш сөз түркүмү.
“МАНАС’’ ЭПОСУ
Кыргыз элинин эпосу ’’Манас’’ – эрдикти, жоокердик ар-намысты, Мекенди ыйык тутууну даназалаган залкар чыгарма. Кыргыз эли өзүнүн эркиндиги менен көз карандысыздыгын коргоп, чет элдик баскынчыларга каршы кылымдар бою баатырдык менен күрөшүп келген. Каршылык көрсөтүүнүн кубаттуу күчү- эрдик менен баатырдык гана кыргыздарды толук жок болуп кетүүдөн сактап калган. Ар бир салгылаш элдин чыныгы уул-кыздарынын көп эрдиктерин жаратып келген. Баатырдык менен каармандыкты даңазалап ырдоонун түбөлүктүү темасына айланган.
“Манас” - кыргыз эпосунун байыркы үлгүсү катары кыргыз элинин азаттык, көз карандысыздык үчүн күрөшүп, анын адилет, жыргал турмуш, ой-тилегин көркөм чагылдырган чыгарма.
(90 сөз)
1 8
ЫСЫК-КӨЛ ТУУРАЛУУ ЛЕГЕНДА
Илгери типтик тоонун чокусунда хан сарайы бар экен. Бул сарай бир кардуу ханга тиешелүү эле. Бир күнү хан бир кедейдин сулуу кызы бар деп угуп калды. Хан ошол замат жигиттерине ал кызды алып келүүгө буюрду. Кыз: “Ханга күң болуп жүргөнчө өлүм артык’’, - деп хан сарайдын терезесинен секирип кетти. Ошол замат хандын таштан салынган сарайы кулап, анын ордуна көпкөк, жылуу бир тоодой көл пайда болот. Ал көлдү элдер Ысык-Көл деп аташты.
Жайдын ачык күнү, күн батып бара жаткан мезгилинде ал хан сарайдын калдыктары көрүнүп турат жана кыздын муңканып ыйлаган үнү угулат дешет.
(91 сөз)
VIII. Жылдык кайталоо жүргүзүү.
ЭКИ БАЛА
Элдин баары аны менен кошо ата-энесинин өлгөнүн көрүп, из кубалап атчандардын артына түшүштү. Жетмек кайда. Токойго киришкенде караңгы кирди. Эки бала ыйлап жатып, уктап калышты. Түн тынч өттү. Сүрдүү токойдун жырткычтары , желмогуз келбеди. Экөө ойгонсо, күн чыгып калыптыр. Экөө турду да, из артынан жөнөштү. Алар душмандары экенин наристелер кайдан билсин. Токойдун жемиштери менен тамактанып алып кете беришти. /ч күн, үч түн дегенде бийик дөбөгө келип токтошту. Ылдый жакты карашса, көк жайыкта той болуп жатат. Тигилген үйлөрдө эл да көп экен.
Балдар дөбөдөн түшүп барышты. Душмандар балдардын сүйлөгөн сөздөрүнөн кыргыздар экенин билишти. Бул экөөнү жоготуу үчүн жезкемпирдин колуна тапшырды.
(98 сөз)
М/ЧӨЛ
Кыргыз эли жылдан чоң убакытты эсептөө бирдигин мүчөл дешкен. Мүчөл жылдардын кандайча жаралгандыгы жөнүндө
19
Махмуд Кашкари мындай болумушту келтирет. Түрк кагандарынын бири өзүндө бир нече жыл мурда болгон согушту изилдемекчи болот. Бирок анын датасын тактоодо аябай кыйналат. “Биз аябай кыйналгандай болуп бизден кийинки муундар да кыйналбасын, андыктан он эки ай менен асмандагы он эки зодиактын атын негиз кылып, он эки жылга ат коюшубуз керек. Кийин жыл эсеби ошол жылдардын айланышы боюнча жүргүзүлсүн жанан бул нерсе жакшы салт болуп калсын “, - деп сунуш кылат. “ Сиздин айтканыңыздай болсун “, - дешип увазирлери да жактырат.
(90 сөз)
2 0
VI класс
I. 5 – класста өтүлгөндөрдү кайталоо.
ДААНЫШМАН КАРЫЯНЫН ЖООБУ
Эт желип, кымызды кана жутушканча, эч сөз болгон жок.
Ормон көк ташка отуруп сурады:
-Кайсы жерден болосуз, карыя?
-Асманында шумкар айланган, тоолору булут челген,
жайнаган малы бар, арча жыттуу абасы бар жерден болом.
-Кайсы элден болосуз, карыя?
-Башы бар, мээси жок, байлыгы бар, ээси жок, малын тынч
бакпай, ашын аш кыла албай эсирген элден болом.
-Кайсы айылдан аттандыңыз, карыя?
-Каткырыгы таш жарган, төрүндө отуруп тапкан акылы
босогодон ашпаган, бири баштап, миңдин убалында калган
айылдан чыктым.
-Кимди тосуп чыктыңыз, карыя?
-Алы бар, акылы жок, өз деп жакынын гана баккан, өзгө деп
коңшусун чапкан, алыска уча албаган, көтөрүлсө коно албаган,
кыска өмүрүн узун деп жүргөн, ырысын көтөрө албай тебелеп
күлгөн бир баатыр боло турган эле. Ошону тосуп чыктым.
(116 сөз)
КИШТЕ
Эки киши ойноочу байыркы оюндардан. Шахматтан айрым
жүрүштөрү менен айырмаланышат. Киштеде король-кан, ферзь-
баатыр, ладья-уруу аксакалы, слон-төө, конь-ат, пешка пияла же
жоокер деп аталат. Киште деген сөздүн мааниси шахматтагы шах
деп королго коркунуч туудурган маанини билдирет. Киштеде
шахматтагыдай кан рокировкаланбайт. Канга аттан бөлөк ар
кандай фигура мат бере берет. Жоокер оюнду биринчи
баштаганда гана алдындагы жүрүш жолунун бирин аттап,
кийинки экинчи жолго көчө алат. Калган убакта, жүрүш сайын
жоокер бир жолго гана жүрүүгө укуктуу. Канга коркунуч туулса,
оюндун бир партиясында эки оюнчу тең бир жолу гана канды
21
атча жүрө алат. Эгер жүрүүгө жол жок болсо жеңилет. Калган жүрүштөрү шахматтан айырмаланбайт. Оюнга шахмат тактасы жарактуу.
(109 сөз, Ысмайыл Кадыров.Кыргыз маданиятынан тамган тамчылар)
БУГУ ЭНЕ
Балдарым, мына эми мен силердин энеңермин. Мен силерди ак кардуу алкак Ала-Тоосу бар, күмүштөй Теңир-Тоосу бар, боордо токой чери бар, ортосунда Көк Теңирдин жерге тамган көз жашындай мөлтүр Ысык-Көлү бар жерге алпарам. Кыргыз тукуму курут болуп кетээрде экөөң элдин атын өчүрбөй кайра тукум уласын, укум-тукумуна мекен болсун деп мен ал жерди Теңирден сурап алдым.
Мына ушул жер силерге мекен болот. Жер тилип, эгин эккиле, мал багып, балык уулагыла. Ошентип бейпил кеңчилик, бейпил тынчтыкта миң-миң жыл өмүр сүргүлө. Учуңар узарып, урук-тукумуңар көбөйсүн, алдыңарды бала басып, аркаңарга мал толсун. Сүйлөсө тилге жатык, укса кулакка мукам, алыстан ала келген эне тилиңерди укум-тукумуңар унутпасын, эне тилинде эл-жерин даңазалап ырдап жүрсүн. Кишиден кем болбогула, башка элге тең болгула. Мен эми силерге, силердин укум-тукумуңарга Умай энемин, силер менен түбөлүккө бирге жүрөм.
(131 сөз)
II. Диалектилик жана кесиптик сөздөр. Терминдер. Историзмдер. Архаизмдер. Неологизмдер.
КЫЗ КУУМАЙ
Жигит атын темине камчыланып, алдыда чаап бараткан кызга улам чукулдоодо. Жарданып караган эл кыйкырык-сүрөөн салып, экөөнүн тамашасына батууда. Бул кыргыздын элдик оюндарынын бири – кыз куумай.
Аттын мыктысын кыз тандап алат, андан калган атты жигит минет. Жигит кызды кууп жетүүдө бир топ тоскоолдуктарга учурайт. Кыздын минген аты күлүгүрөөк болот, оюндун башында
2 2
кыздан жигит 20 – 25 метр аралыкка артка коюлат. Жигит кызга жете алса мөөрөй алат. Эгер жетпей калса мөөрөй кыздыкы.
«Кыз куумай» оюну мелдеш катарында эмес, оюн тамаша катарында ойнолгондо маарага чейин жигит кызга жетпей калса, кыз атынын башын кайра буруп, жигитти кубалап камчы менен сабоого укуктуу, эгер жигит кызга жетсе, анын бетинен сүйүүгө укук алат. Азыр кыз куумай оюну - бизде майрамдардагы тамашалуу оюндардын бири.
(114 сөз)
ҮЛҮШ БЕРҮҮ
Күзүндө кырман маалында эгин бастырылып, саман-топонунан арылтылганда алгачкы кызыл “Аккуланын үлүшү” деп моло таш тарткан аттын жем баштыгына салынып,атка илинет. Андан кийин ошол уруудагы жетим-жесир, жалгыз бойлорго алган эгинине ээсинин пейилине жараша үлүш бөлүнүп ыраазычылык бата алынат. Ушундай үлүш берилгенден кийин калган эгин үйүнө ташылат, берекеси артат.
Той-топурунда мейман келип мал союлганда дагы эле айылдагы жетим-жесир, жакырларга үлүш берилип, алардан ыраазычылык алынгандан кийин гана казан асылат.
Күзүндө малдын төлүн бөлгөндө да ушундай эле үлүш бөлүнгөн. Булар колунда барлардын парзы болгон, үлүш берип кембагалдардан сооп алган. Бербесе кепке кемтик, сөзгө сөлтүк болуп уятка калган. Мына кыргыз пейили.
(100 сөз, Ысмайыл Кадыров. Кыргыз маданиятынан тамган тамчылар)
III. Сөз жасоонун жолдору. Татаал сөздөрдүн түрлөрү.
ТОО СУУСУНУН ЖЭЭГИНДЕ
Кыя жол улам өйдөлөй берди, эми мурдагыдай бийик, жоон жыгачтар учурабай калды.
Бул шуулдаган эмне? Дабыш улам катуулай берди. Ал шаркырап аккан кичирээк гана тоо суусу. Ал күүлөнүп таштан-ташка урунуп, чамынып, чоң дарыядай аябай катуу шаркырайт.
23
Ташка конуп олтурган кооз кучкач башын чалкалата көтөрүп, улам суу жутат. Ошондой эле бир чымчык бутактын учуна конуп алып, өйдө-төмөн термелет.
Суу туптунук, муздагынан сөөк какшайт. Бул сыяктуу тоо суусуна жайдын күнүндө да адам чыдап түшө албайт. Үстүндө кызыл темгил тагы бар, күмүштөй жалтыраган форель ал муздак сууну түк сезбейт, кайта жыргап ойноп жүргөнүн көрөсүң. Бирде суу түбүндөгү ташка жашынса, бирде суу үстүнө ыргып чыгып, күмүштөй аппак каңылтыры күнгө чагылып, жарк этет.
Тоо суусунун жээгинин укмуш көрүнүшү адамды кетирбей арбап алат тура.
(120 сөз)
ШОКОЛАД ДА ДАРАКТА ӨСӨТ
Шоколаддын мекени – Америка. Ал жактагы жашоочулар какаонун данын кууруп, майдалап, суу кошушкан. Анан ачуу мурчту аралаштырып коюшкан. Жыйынтыгында муздан ичилүүчү көбүктү, жогорку майлуулуктагы өткүр, ачуу ичимдик алышкан. Ошондогу шоколад - бизче которгондо “ ачуу суу” дегенди түшүндүрөт.
Шоколаддын тарыхы б.з.ч. 1500 жыл мурун башталган. Американын Мексика булуңунда жашаган индеецтер какао дарагынын ачуу мөмөсүнөн суусундук даярдап, “ чокопатль “ деп аташып, аны кудайдын белеги деп айтышкан. Убакыттын өтүшү менен индеецтер бул суусундуктун курамына бал жанан таттуу агава согун кошушкан.
Кийинчерээк Мексикада, андан соң Испанияда пайда болгон. Алар мурчту ванилинге аралаштырышып, мускат жаңгагын жана кант кошуп коюшкан. Ошентип, Европада алгачкы ысык шоколад 1526 – жылы пайда болгон. Бара – бара бул суусундук испаниялык ак сөөктөрдүн эрте менен сөзсүз ичилүүчү даамына айланган. 1657 – жылы Лондондо биринчи жолу “Шоколад үйү” ачылган.
(120 сөз)
2 4
IV. Зат атоочтун жөндөлүш типтери.
Сын атоочтун түрлөрү жана даражалары.
КӨЗ АЙНЕК
Көз айнек-көздүн көрүү кемчилигин оңдоочу оптикалык прибор. Көз айнектин айрым түрлөрү көздү шамалдан,чаңдан, кыпындардан жана көзгө көрүнгөн, көрүнбөгөн күчтүү нурлардан сактоо үчүн колдонулат.Көз айнек биринчи жолу 13-кылымда колдонула баштаган, бирок кайсы учурда, кайсыл жерде ойлоп табылганы белгисиз. Көз айнек эки линзадан жана аларды туура кармап туруучу алкактан турат. Нормалдуу көзгө түшкөн жарык нурлары көздүн торчосунда кесилишип, ошол сүрөттөлүш пайда болсо, нерсе даана көрүнөт. Кемчилиги бар көзгө нерседен түшкөн жарык нуру көздүн торчосуна жетпей же өтүп барып кесилишип, нерсенин сүрөттөлүшү көз торчосунун алдында же артында пайда болсо,нерсе начар көрүнөт. Биринчи учурда көзгө жакын нерселер жакшы, алыстан начар көрүнөт; экинчи учурда, тескерисинче, жакындан начар, ал эми алыскы нерселерди жакшы көрөт.Көздүн мындай кемчилдиктери эки түрдүү көз айнек тагуу менен жоюлат.
(123 сөз)
КУРМАНЖАН ДАТКА
Алай ханышасы - Курманжан Датка чыгыш аялдарынын ичинен биринчи жолу эл башкарып, бийликке келгендиги жана тарыхый алган орду Кыргызстанга гана эле эмес, Борбордук Азия жеринде кеңири бааланган жана даңазаланган. Буга чейин “датка’’ деген улуу наамды аялзаты алган эмес.
Курманжан Маматбай кызы 1811-жылы Оштун түштүк-батышында жайгашкан Орке кыштагында туулган. Курманжандын бала чагы, жаштык мезгили айыл жеринде карапайым турмушта өтөт.
Алайды башкарган Алымбек Даткага жагып,1831-жылы ага турмушка чыгат. Алымбектин ишенимдүү жардамчыларынан болгон. Аны менен бирге жыйырма тогуз жыл чогуу жашап, беш балалуу болушат.Курманжан аябай акылдуу жана чечкиндүү
25
болгон. Ал мезгилде теңсиздик феодалдык күч алып тургандыктан, аялзаты көп нерсеге укуксуз эле. Бирок ага карабай Курманжан үй-бүлөдө боорукер болуу менен, күйөөсүнүн акылман кеңешчиси болгон.
(114 сөз)
V. Сан атоочтун грамматикалык түзүлүшүнө карай бөлүнүшү. Ат атоочтун түрлөрү.
АРАКЕТ КЫЛСАҢ – БЕРЕКЕТ
Бир күнү эки бака сүт куюлган чакага түшүп кетет. Экөө канчалык аракет кылышса да, чакадан чыга албай коюшат. Акыры бирөөсү үмүтү үзүлө:” Баары бир экөөбүз бул жерден чыга албайбыз. Ушул жерде чөгүп өлөбүз”, - дейт да,аракетин токтотот. Экинчиси оңой эле жеңилгиси келбейт. “Баары бир чыгам”, - деп аракетин улантат. Ары – бери тынбай сүзүп, буту менен сүттү чала берет. Бир нече сааттан кийин ал бака да чарчап, аракетин токтотот. Бирок дагы эле сыртты үмүттүү карай берет. Ошол учурда сүт коюуланып, үстү каймактап калганын көрөт. Албетте, бул бир нече саат бою тынбай аралаштыра берүүнүн натыйжасы эле. Ошентип, сүттүн коюуланып каймактап калган жагына акырын чыгат да, сыртка секирип кетет.
(106 сөз)
ЧИРКЕЙДИН КЫЛЫГЫ
Бир күнү катуу шамал болот. Чиркей жан – алы калбай коркуп чөптүн түбүнө кире качат. Шамал катуу болгондуктан, чиркейдин эси чыгып, чөпкө бекем жабышат, кубарып өңдөн кетет.
Шамалдын катуулугунан өсүмдүктөр боюн шамалдын ыгына карай жапырып, баштарын жерге салып дирилдешет.
Бир убакта шамал басылып, күн ачылат. Өсүмдүктөрдүн бардыгы чиркейди шылдыңдашып күлүшөт. “Ой, кайсы алыңарга күлөсүңөр? Эгер мен болбосом,бардыгыңарды шамал учуруп кетпейт беле? Силерди шамалга бербей түбүңөрдөн бекем кармап турган ким эле? Айткылачы! Мына, мен эмес белем! Ай, арман
2 6
кантейин... баркымы билип башыңарга көтөрбөйсүңөр!...” – деп чиркей бардык өсүмдүктөргө ушул күнгө чейин таарынып жүрөт.
“Жалганды чынга бурба, эч нерсе кылбай туруп доомат кылба” – деген сөз ушундан улам калган.
(105 сөз)
VI. Этиш сөз түркүмү. Ыңгайлары жана мамилелери. Жылдык кайталоо.
ИДЕАЛ
Идеал (гр - эң жогорку үлгү) - жогорку максат жөнүндөгү түшүнүк, көркөм чыгармада берилген бийик эстетикалык сапат. Ал коомдук турмуштун бардык тармактарына мүнөздүү,терең социалдык мааниге ээ көрүнүш. Көркөм адабияттагы идеал тарыхый коомдук кырдаалдарга ылайык болуп, доордун мүнөзүнө карап өзгөрүп турган. Мисалы, “Манас” эпосундагы элдик идеал эрдикке, баатырдыкка байланышат да, Манас ошол идеалдын алып жүрүүчүсү катары эсептелет. Олжобай менен Кишимжан сүйүү, сүйүүдөгү эркиндиктин идеалы деп саналат. Көркөм чыгармачылыктын мыкты үлгүлөрүндө берилген идея же айрым каармандар эл күткөн идеалдын алып жүрүүчүсүнө айланып калат. Мисалы, ”Болот кантип курчуду” романындагы Павел Корчагиндин образы-майтарылбас эрктин, күрөшүүчүнүн, максатына жетүү үчүн жасалган каармандыктын, “Биринчи мугалимдеги” Дүйшөн – алдыга коюлган максатына жетүү, акыр - аягына чейин күрөшүүнүн үлгүсүн көрсөтүп турат. Ушулар көп жылдар бою эл үчүн идеал болуп калды.
(118сөз)
ЖАЗУУ
Жазуу - адамзат коомунун эң маанилүү табылгасы, маданияттын зор ийгиликтеринин бир көрүнүшү. Жер жүзүндөгү цивилизация жазуунун жаралышы менен тыгыз байланышта өнүккөн. Адам билимге жетүү үчүн жазылгандарды окуйт, анткени жазма тилде илим – билимдин кенчи сакталган. Адамзат коомунун азыркыдай илим – техникага ээ болушу, маданий турмуштагы ийгиликтер, мамлекет аралык официалдуу
27
байланыш – катыштар, элдердин маданий, экономикалык соода – сатык , чарбалык жактан байланыш түзүп өз ара тажрыйба алмашып турушу жазуу, сабаттуулук аркылуу гана ийгиликтүү ишке ашып келүүдө ...
Жазуу аркылуу ата – бабаларыбыздын өткөндөгү тарыхы, маданияты, үрп – адаты, турмуш – тиричилиги менен таанышабыз. Жазма эстеликтерде сакталып калган нечен тарыхый сырлардын түйүнүн чечип, адамзат коомунун маданий байланыштарын, басып өткөн жолун изилдөө мүмкүндүгүнө ээ болобуз. Ошентип, жазуу мурдагы доор менен азыркы доорду байланыштырат, бүгүнкүлөрдү келечектегилерге жеткирүү милдетин аткарат.
(111 сөз)
2 8
VII класс
I. 6 – класста өтүлгөндөрдү кайталоо.
АПЕНДИ
Бул каарман дүйнөдөгү элдердин көпчүлүгүндө бар, аны ар
бир эл ар башкача аташат. Казактар Кожо Насыр, өзбектер
Насреддин Афанди, азербайжандар Молда Насредин, тажиктер
Эфенди, татарлар Насредин, түркмөндөр Эпенди деп айтышат.
Анын бир жоругу мындай: Апендинин артынан бир топ
балдар чурулдашып ээрчип алышат. Кантип кутулууну ойлогон
Апенди:
- Мени эмнеге ээрчийсиңер? Молдонун үйүнө
барбайсыңарбы, момпосуй берип жатат, - деп коёт. Балдар чын
көрүп, молдонун үйүн көздөй чуулдаган бойдон жөнөшөт.
Апенди аларды карап туруп: “Чын эле момпосуй берип жаткан
го” – деп, өзү да балдардын артынан чуркайт”. Экинчи жоругу
болсо мындай. Апендини шылдыңдамакчы болгон бай ага
мындай дейт:
-Апенди, байкабай чычканды жутуп жибердим. Мындан
кантип кутулам?
-Ал оңой эле байым, анын артынан мышык жутуп
жибергин, - деген экен Апенди.
(115 сөз)
ГИГИЕНА
Эрте менен тургандан кийин жуунуп, тишти тазалоо
көнүмүш адат. Бирок волейбол же футбол оюндарын ойногондон
кийин да колду жууш керек. Тамактанаардын алдында колду
жууш талап кылынат... Мына ушулардын бардыгы “гигиенага”
жатат. Мындай катуу тартиптин эмне кереги бар?
Бул адамдын эң коркунучтуу душманы – ар кандай
жугуштуу ооруларды козгогуч жана таратуучулардан сактанууга
мүмкүндүк берет. Бактерия – куралсыз, көзгө көрүнбөгөн тирүү
жандыктар. Алар жерде да, сууда да толтура, кир менен кошо
29
адамдын денесине жабышат. Өзгөчө манжа тырмактарынын астына көп чогулат.
Жуулбаган жашылча-жемиштерди жешке, колду жуубай тамактанууга болбой тургандыгын, тырмакты алып, чачты тарап, тишти жууп туруш керек экендигин силер жакшы билесиңер. Гигиенанын эрежелеринде “антпеш керек”, “минтпеш керек” деген жагымсыз сезилген эрежелер көп. Бирок бул эрежелер адамдын ден соолугун сактоого жардам берет.
(116 сөз)
КИТЕПКАНАДА
Биздин мектептин китепканасы экинчи кабатта жайгашкан. Китепкананын окуу залынан окуучулар эч качан үзүлбөйт. Текчеде окуу китептери өзүнчө, методикалык китептер өзүнчө, программалар өзүнчө, жомок китептер өзүнчө шурудай тизилет. Китепкананын ичи таптаза, жарык жана жылуу. Мээримдүү, сылык, маданияттуу Лидия Михайловнаны бардык балдар сүйүшөт, сыйлашат. Албетте, сылык, маданияттуу мындай тейлөөдөн кийин окурмандарыбыз китепканадан үзүлбөйт.
Мага Чыңгыз Айтматовдун «Жамийла» деген китеби керек эле. Бул китепти мен бүгүн толук окуп чыгууга тийишмин. Чындыгында, бул чыгарманын мурда үзүндүсүн гана окуганмын. Эртең кыргыз адабияты сабагында бул китеп боюнча талкуу болот.
- Саламатсызбы, Лидия Михайловна!
- Саламатчылык.
- Мага Чыңгыз Айтматовдун «Жамийла» деген чыгармасы керек эле.
- Албетте, бул чыгарма бар. Азыр эле сенин курбуң өткөрүп кетти.
Көрсө, менин курбум Индира да алыптыр. Сыягы кечээ алса керек.
- Ырахмат сизге, Лидия Михайловна. Жакшы калыңыз.
(121 сөз)
3 0
I. Тубаса жана туунду тактоочтор. Тактоочтордун маанисине карай бөлүнүшү.
АК КАР, КӨК МУЗДА
Аяк астында таш менен кар. Күн суук. Карга түшкөн чыйыр жол өйдөлөй берет. Мөңгүлүү чоку эми анчалык алыс көрүнбөйт. Күн ачылып, айлана мемиреп турганда бийик тоого чыкканың эң жакшы, бирок кар жалтырап көз уялтат, кара көз айнек киесиң.
Тоодо шамалсыз күндөр аз болот. Ыркырап шамал жүргөндө, кичинекей ак булут калың кара булутка айланып, күндүн көзүн калкалайт.
Күн бороондой баштады. Бороондо илгери жүрүүгө болбойт, терең жарга түшөсүң же аскадан алыс кетесиң. Кар борошолоп, суук шамалдан сыртка чыга албай чатырдын же үңкүрдүн ичине отуруп алып, кээде бир нече сутка бороондун басылышын күтөсүң.
Бийиктеген сайын, кар калың. Таштын баары кар астында калган, кар эң эле нык, ага адам буту кирбейт, бети тайгалак. Тоонун бул бийик жеринде кадимкидей кыш. Бул жерге жаз да, жай да жеткен эмес. Жете да албайт. Бул жерде жыл бою кыш.
(125 сөз)
КАЛАКТАГЫ ЖАЗУУ
Бир кайыкчы дарыянын бир өйүзүнөн экинчи өйүзүнө адамдарды ташып оокат кылчу. Кайыгын кыймылга келтирген эки калагынын бирөөсүнө “ишеним”, экинчисине болсо “аракет” деп жазып алган эле. Дарыядан өткөргөн ар бир кардары бул жазуулардын маанисин сурай берчү. Кайыкчы да ар бирине турмуштун чындыгын чагылдырган бул жазуулардын маанисин айтуудан жадачу эмес. Ал дайыма мындай деп айтып берчү: “Бул дарыянын бир өйүзүнөн экинчи өйүзүнө өтүү үчүн ушул эки калакка муктаждык бар. Эгер бирөөсү жок болсо, бир ордуңдан жылбай айланып тура бересиң. Жашоодо да ошондой: ишеним болуп, аракетиң болбосо, же тескерисинче, аракет кылганың менен,бир ийгиликке жетериңе ишенбесең, анда бир ордуңдан алыс кете албайсың. Бул кайыкты бир калак менен башкарганга
31
тете. Калактарга береги жазууларды жазып алганымдын себеби ушундай.
(113 сөз)
II. Тууранды жана сырдык сөзлөр.
Алардын бөлүнүштөрү.
САРАЛА ИТ
Биздин көчөнүн эркектери Сарала иттин жарык дүйнөдө өмүр сүрүп, ары – бери басып, тапканын жеп, жан сактап жүргөнүн капарларына да алышпайт. Ал эми көчөнүн аялдары кандайдыр көңүл буруп, аны “ ууру ит “ деп жаман көрүшөт. Бечара Сарала ит таяк жеп, короодон куулуп чыккандан кийин өзүнүн алсыздыгынан көргөн кордугун жарым секундда унутуп коюп, дагы баягысындай эле эч нерсе болбогонсуп, башын салып, жай басып бара жатканын көрөр элем. Ал көбүнчө күнөөсүз эле куула берчү. Ошол куулуп бара жатып, артына бир кайрылып карачу да эмес. “ Карап коюунун канчалык кажети бар, карап коюу менен мен эмнени кыйратам!”– деп ойлогонсуйт, же кишилер өзүн кууп жүрүп урбай турганына абдан ишенип калса керек. Чынында да аны эч ким алыска кууп таштаганы жок. “ Чык” деген сөзүнө тиешелүү өкүм сөз шалпайган кулагына жетери менен жер карап, кайтып ары басчу ...
(128 сөз)
ГРАФИКА
Графика – сүрөт өнөрүнүн байыркы түрү, буга таш доорунда аскалардын, үңкүрлөрдүн бетинде тартылган сүрөттөр далил. Байыркы адамдар айлана-чөйрөсүндөгү көргөн-билгендерин таштардын бетине чагылдырышкан. Көбүнчө жашоосунун негизи болгон аң уулоо, жер иштетүү ж.б. иш-аракеттерин, кээде оттун жарыгынан түшкөн көлөкөлөрүн тартканын көрөбүз. Мисалы, Фергана тоо кыркаларындагы Саймалуу-Таш аскаларда болжол менен б.з.ч 2 миң жылдыкта тартылган кийиктер, дөңгөлөктүү арабалар, адамдардын жер айдап жаткан учурлары ж.б. чагылдырылган эки минден ашык
3 2
сүрөттөр табылган. Андагы дөңгөлөктүү арабалардын сүрөттөрү дүйнө жүзүнүн башка жерлеринен азырынча кездеше элек.
Эгерде биз Саймалуу - Таштагы сүрөттөргө ой жүгүртүп, байыркы маданиятыбыз менен байланыштырып чечмелесек, төмөндөгүдөй болжол жасоого түрткү берет. Маданият латындын “CULTURA” деген сөзүнөн алынып, алгачкы мааниси кыргызчага которгондо жерди туура иштетип пайдаланганга тарбиялоо, үйрөтүү деген ойду түшүндүрөт.
(111 сөз)
ЧОЛПОН-АТА ШААРЫ
Чолпон-Ата – жаш шаар. Анын айыл деңгээлинен жогору көтөрүлүп, шаар катарына кошулганына аз гана убакыт болду. Бирок, ошол жаш болгонуна карабай Кыргызстандагы шаарлардын эң коозу.
Башкаларга окшобогон мунун бир өзгөчөлүгү: түз жеринен да өңгүл-дөңгүлү көп. Бул шаар үчүн да,ал жерде жашагандар үчүн да ыңгайсыздай. Ал жердин эли дагы көнүп калган. Ойду ойдой, дөңдү дөңдөй пайдаланып, бардыгы жакшынакай кылып кооздоп алышкан. Машина өткөн кенен жолдун жээктеринде бак-дарактар тигилип, аллеялар салынган.
“Чолпон’’ кинотеатры шаардын кооздугуна көрк кошуп турат. Ал ортодогу көп дөңдөрдүн биринде жайгашкан. Мурда дөңдө жепирейген жер тамдар турар эле. Эми алардын дайыны жок. Ордуна заңгыраган ак сарайлар курулган. Айланып кайсы жагын карасаң да, алыстан Ысык-Көлдүн көпкөк болуп мелтиреп жатканын көрөсүң.
(110 сөз)
III. Атоочтуктар, чакчылдар, кыймыл атоочтор.
Кызмачы сөздөр. Жылдык кайталоо.
БАЛЫК МАНАСЧЫ
Өз заманынын эң күчтүү манасчыларынын бири Балык (Бекмурат) Кумар уулунун качан туулуп, качан өлгөндүгү жөнүндө кийинки мезгилде так маалымат жок. “Манас’’ эпосу
33
жана манасчылар жөнүндө бир топ илимий изилдөөлөрүн жазган Калим Рахматуллин Балык жөнүндө мындай деп жазган: “Балыктын кайсы жылы туулуп, кайсы жылы өлгөнүн азыр аныктай элекпиз. Ал Таласта туулуп, 80 жашка чыккан кезинде өлгөн’’.
Калим Рахматуллин негизинен Ыбрай Абдрахмановдун Шапак Рысмендеевден жазып алган “Улуу манасчы Балыктын өмүр баяны’’ деген материалына таянган. Бирок ал мындагы эске ала турган айрым фактыларды көз жаздымында калтырып кеткен же анчейин маани берген эмес. Ыбрай Абдырахмановго Балыктын өмүр баянын айтып берген белгилүү манасчы Шапак Рысмендеев 13-14 жаш курагында Балыктын өзүн көрүп, айткан “Манасын” уккан. Балык ошондо 75 жашта болгон. Дал ушул маалыматтын өзүнөн эле Балыктын качан туулганын билүүгө болот. Анткени Шапак Рысмендеевдин туулган жылы бизге белгилүү. Ал 1863-жылы Кочкор районунун Шамшы деген жеринде туулган.
(140 сөз)
ШЕКЕР АЙЫЛЫ
Биздин Шекер эң чоң айыл, үч жүздөн ашык түтүн. Каттаган сайын тигинден – мындан жаңы үйдүн төбөсүн көрүп калам. Айылым өсүп барат, чоңоюп барат. Турган орду да мал - жанга жайлуу, суу башында, Таластын жон – арка тоосунун этегинде, эзелтен Манас делип аталган кош чокулуу улуу тоонун так түбүндө. Кезинде Аккуласын алкынтып ушул чокуга чыккан экен эр Манас, дагы кайдан жоо келип калбасын деп туш тарапка көз чаптырып турган экен ушул бийиктикте эр Манас. Бул чокудан төгөрөктүн төрт бурчу көрүнөрү ырас, акыйкатта эпикалык масштаб. Илгери элим зарлап көргөн перзенти, журт коргоп алар баатыры Манасты ушундай болсо деген тилектен келип чыккан фантазия эмеспи. Ошондон ушул күнгө Манас-Тоонун мөңгүсүнөн тамчыга тамчы кошулуп, куралып, биздин Шекерге ак көбүк, көк буурул суу агып келет. Ал – Күркүрөө. Атына жараша заты бар, бул аймакта жер бетинде кыбыраган жан – жаныбарга өмүр берген суу...
(131 сөз)
3 4
КИМ КҮЧТҮҮ?
Күндөрдүн биринде Күн менен Шамал күч сынашмакчы болушат. Атчан бараткан жолоочунун тонун өз күчүбүздү пайдаланып, кимибиз чече алабыз дешет. Эң биринчи шамал мактанып:
- Мен деген бардыгынан күчтүүмүн . Алдымдан эмне чыкса да, аны эч нерсесине карабай учуруп жиберем- дейт. Күн адатынча жылмайып:
- Макул, анда кезекти биринчи сага берейин. Кана эмесе, күчтүүлүгүңдү далилде-дейт.
Шамал каардуулугуна салып , булуттарды айдап келип, жолоочудан күндү жашырып, күчүнүн болушунча катуулайт.Жолоочу үшүгөн сайын кымтыланып, белдемчисин байланат. Шамал канча каарданса да, анын тонун чечтире албайт. Кайра-кайра аракет кылат, эч натыйжа чыкпайт. Ал ансайын өжөрлөнүп, шамалдын учурганына карабай өз жолун улай кете берет. Максатына жете албашына көзү жетип, күнгө кезек берет.
Күн акырын жылмайып, мээрим төгө нурун чачып, үшүгөн жолоочуну жылыта баштайт. Ары карап жылмаят, бери карап жылмаят. Бара-бара жылуулугун көбөйтүп , чачырап тие баштайт. Чекесинен тери агып, топусун чечет, андан соң белдемчисин чечип, тонун астына алып олтура Күнгө рахматын айтат:
- О мээримдүү Күн! Сен болбосоң бизге жылуулук кайда?
Каарданууга караганда жылуулук жана мээримдүүлүк менен аракеттенүү көп ийгиликке жеткирет.
(162 сөз)
ТИШ ЩЕТКАНЫН ТАРЫХЫ
Эң биринчи тиш щетканын туулган күнү -1498-жылдын июнь айы. Ал биринчи Кытайда пайда болгон. Алгач аны чочконун, аттын жана кашкулактын кылдарынан жасашкан.Бул тиш тазалагычтар Европа мамлекетине XVII кылымдын аягы XVIII кылымдын башында алынып келинип, абдан кеңири тараган.Бара-бара бул табигый кылдар нейлонго алмаштырылган. Ошентип биз колдонуп жаткан кадимки тиш щеткалары пайда болгон. Алгачкы щеткаларды жаратуучу болуп америкалык
35
“Аддис” фирмасы эсептелинет. 1840-жылы Францияда, Германияда жасала баштаган. Анын талчалары көбүнчө Кытайдан жана Орусиядан алынып келинген. 1938-жылы табигый талчалар синтетикалык булалар менен алмаштырылган.
Азыркы учурда түрдүү тиш щеткаларын кездештирүүгө болот. Айрыкча япон өндүрүүчүлөрү кардарларды абдан кубандырышат. Алар видеокамерасы бар тиш щетканы ойлоп табышкан.Аны менен жууп жаткан мезгилде тиштин жуулбай калган бөлүгүн көрүп турууга болот.
1880-жылы “Доктор Скоттун электрдик тиш щеткасы” өндүрүүчүлөр тарабынан сунушталып чыгарыла баштаган.
(131 сөз)
3 6
VIII класс
I. 7-класста өтүлгөндөрдү кайталоо
БҮРКҮТ МЕНЕН КУРБАКА
Илгери бир оронун түбүндө жаткан курбака менен бүркүт
ашына болуп калган экен. Бүркүт көктү жарып чабыттап жүрүп,
бир күнү курбака ашынасына кайрылып, оронун жээгине
конуптур. Оронун караңгы, сыз түбүн эңкейип карайт. Курбака:
“Э, бүркүт дос, кайсы жактарда убара болуп жүрдүң?” – деп
сурайт. “О, булуттардан нары чыктым, кең ааламды кыдырдым,
күнгө жакын бардым, айды бир айланып келдим!” – деп шаңшыйт
бүркүт. “Э, мен муну сынайынчы!” – деп ойлонот курбака, суроо
берет: “А түзүк, күнгө жакын барсаң, айды бир айланып келсең,
күн канчоо экен?”. “Күн бирөө”, - дейт бүркүт. “Ай канчоо экен?”
– деп сурайт. “Ай бирөө”, - дейт бүркүт. “И, так айтты, көргөнү
чын экен” – деп ойлонот да, курбака: “А жылдыз канча экен?” –
деп сурайт. Бүркүт досуна чынын айтат: “Эсептей албадым. Өтө
көп экен!” – дейт. Ошондо курбака көпкө бакырып, шылдыңдап:
“Уа-а! Жалганчы! Алдамчы! Уа-а... Жылдыз бирөө эле! Уа-а!” –
деп күлүптүр. Кыраан бүркүт бир шаңшып: “Жаткан жериң
оронун түбү болсо, сага эки жылдыз көрүнмөк беле!” – деп, кайра
көккө атырылып чыгып кеткен экен...
(148 сөз)
АЛДАР КӨСӨӨ
Алдатып аңкайгандарга тыңсынып “акылы кем акмак –
кемпайсыңар да, мага жолукса акесин таанытып, экинчи алдагыс
кылат элем” деп опурулуп жүргөн бай Алдар Көсөөгө ай талаадан
жолугат. Салам айтышып токтоло калышат.
-Ой, ой! – дейт бай чочугандай. – Бу сен бир топ жашка
барган түрүң бар. Бирок ээгиңде бир тал кылың жок экен. Алдар
Көсөө деген сен болуп жүрбөгүн?
- Менмин байым, - дейт Алдар Көсөө.
- Оп баракелде, ошол айтылуу машаяк сен болсоң, кана,
мени алдап жиберчи – дейт эрдемсинген бай.
37
- Байым, чынын айтсам, сени алдай салыш бир пастык иш эле. Аттигин ай, алдооч баштыгымдын үйдө калганын карабайсыңбы?
- Үйүң кайда эле – дейт бай.
- Мобу эле белдин түшө берген жеринде. Атыңды бере сал, чапкан бойдон барып алып келе калайын. Анан кандай алдаганымды өз көзүң менен көрөсүң.
Бай кыйылып туруп атын берет. Алдар Көсөө атка шап минип:
-Алдайт деген эле ушул эмеспи, байым. Эми кош болгун, - деп чапкан бойдон жөнөп кеткен экен.
(142 сөз)
ПОРТФЕЛЬ МЕНЕН СҮЙЛӨШҮҮ
«Сен ага ишенбе, менин таятам андай эмес. Таятам булардай куу эмес, ошол үчүн баары күлө берет. Ал экөөбүздү мектепке жеткирип турат. Мектеп каерде экенин сен али билбейсиң ээ? Алыс эмес, бир күнү көрсөтөм. Экөөбүз кароол дөбөгө чыгып алып, мектепке дүрбү салып көрөбүз. Анан дагы дүрбү салып, мен сага Ак Кемени көрсөтөм. Ага чейин бастырмага жүгүрүп кирип чыгалы, дүрбү ошерде катылуу. Торпокту откозуш мойнумда, бирок мен болбой эле Ак Кемени көргөнү кетип калам. Чоң торпогубуз бар, алым жетпейт, сүйрөп кетет, анан барып күндө эле энесин ээмп коёт. Энеси торпогунан сүт аямак беле, ийип берет. Эне деген баласына дайыма ийип турат окшобойбу. Гүлжамал ушинтип айтат, кызымы тим эле жакшы көрөм, эзилип турам дейт. Азыр уйду саап алсын, анан экөөбүз торпокту откозгону кубалап кетебиз. Ошерден Кароол Дөбөгө чыгабыз да, дүрбү салып, Ак Кемени көрөбүз. Сен али билбейсиң го, дүрбү экөөбүз да ушинтип сүйлөшө беребиз. Эми бүгүндөн баштап мен, сен, дүрбү үчөөбүз болобуз…»
(149 сөз)
3 8
II. Сөз айкашы. Сүйлөмдөгү сөздөрдүн байланышуу жолдору.
АСАН КАЙГЫ
Ал уламыш боюнча-ойчул, акылман, сынчы адам. Өз аты Асан экен, өмүр бою элдин муңун муңдап, зарын зардап жүргөндүктөн, өзгөчө боорукердигинен улам кайгычыл деп аталып кетиптир.
Ал жан бүткөндүн баарына боору ачыган. Атүгүл жыланга да тийбегиле, анын зыяны жок дейт. Дүйнөдө тынчтык болушун, адамдарга жакшылык каалаган, жамандыкты сууга салып, отко өрттөгүсү келген. Жазыксыз тирүү жандарга кол тийгизбөөнү өтүнгөн. Акылдуулукту самап, акылсыздыкты жектеген. Анын учкул сөздөрү, боорукердиги, адамгерчилиги ооздон-оозго өтүп, эл арасына кеңири тараган.
Ырлары, накыл кеп, насыят сөздөрү жатка айтылып кеткен. Асан Кайгынын сынчылыгы да эл ичинде айтылып жүрөт. Анын өмүр баяны тууралуу так маалымат жок, 15-кылымда жашап өткөн деп божомолдонот. Ал адамгерчилик менен эсептешпеген тайыз ойчулдарды, өзгөчө кара өзгөй Жаныбек канды аңосуз мыскылдаган. Казак окумуштуусу Ч.Валиханов аны “көчмөн элдердин философу” деп атаган.
(127 сөз)
БАТА АЛУУ
Бата алуу - эл ичинде кадыр-барктуу, отуруп-турганы нарктуу, айткандары эм, улуу-кичүүлөргө дем, урмат-сыйы бирдей, жекече касиет жылоологон карыя-байбичелерге атайын жолдук менен баруу. Бата алуу – балалуу болууга, алыс сапарга аттанууда, сапардан аман-эсен кайтууда, ойлогон оюна, тилеген максатына жетүүгө кылган аракет.
Улууларды кастарлап, сый тамактар менен даам сыздыруу бул бата алуу болуп саналат. Бата даам таткандан кийин ыраазычылык менен берилет.
39
Бата тилеген келин-кесектер абалы жүгүнүп, улууларга баш ийип, таазим кылышат. Бата аларда туруп, эки колдорун бооруна алышат.
- «Оо-мийин, алдыңды бала, артыңды мал бассын. Алганың менен тең кары. Кудай менин жашымды берсин. Пайгамбар-сабаалар колдосун!» - деп бата беришет.
Кийин «Анын батасы тийген», «Тегин кишиден бата албаган», «Батадан жаралган бала»…өңдүү сөздөр бара-бара уламышка айланат. Ушудан улам кан Кошойдун, кан Бакайдын жайган алакандары, алакан сөздөрү тегин чыккан эмес деп айта алабыз.
(135 сөз)
БЕШИК ТОЙ – БЕШИККЕ САЛУУ
Наристенин төрөлүшү – ошол үйдүн абдан чоң кубанычы. Бешик той берилет. Бешик тойго колдо бар мал союлат. Тойго чакырылгандар мал, көйнөк-кече, ороо-чулгоо, акча-тыйын ыроолошот. Адатта баланын таеке тарабы бешик алып келет. Бешиктеги төшөнчү-орончусун жасалгалап, шимегин кошо ала келет.
Байбичелер дасторконго отуруп даам сызган соң баланы бешикке салуу жөрөлгөсүн кылышат. Бешик менен шимекти майлап, арча менен «аластап» алат. Байбичелер оң-сол, чүкөлөрдү бешиктин баш жагынан көтөрүп эңкейтип, «оң бол», «оң бол» - дегенде, ал чүкөлөр күлтүгүнө түшүп кетет. Чүкөнү алып, колдорун тийгизип ырымдашкан соң, наристени бешикке жаткырышат.
-«Бешик апа, бек карма, умай эне, уйку бер» - дешип баланы бешикке таңышып, үстүнө жапкан жууркан-төшөгүн апасына карматат. Апасы бешикти көтөрүп алып, төрдөн эшикке, эшиктен төрдү көздөй жүгүнөт. Байбичелер бата берип, алкашат. Анан бешик терметилет.
Бешик – ыйык буюм. Анда бул жарык дүйнөгө келген наристе жатат. Баланын тазалыгы, организминин ойдогудай өсүшү үчүн бабалардан калган таберик. Ал көчүп-конууга да ылайыкташкан.
(147 сөз)
4 0
ЖАМИЙЛА
«Кайдасыңар силер азыр, кайсы жолдор менен кетип бара жатасыңар?» Биздин жерде мындай кең талаа, мындай жолдор көп: Казакстандан тартып, Алтай менен Сибирге чейин ачык мейкиндик! Бул ачык мейкиндикти, ушул мейкиндиктей зор эмгекти сүйгөн азаматтар жаңы жерлерде, жаңы турмуш куруу үчүн аттанышты! Балким, силер дагы ошол жакка кеткен чыгарсыңар! Анда сапарыңар ачык болсун!.. Жамийла, менин алтын Жамийлам, сен кеткенде, башыңды бийик көтөрүп, кылчайбай, тайманбай кең талаа менен кеткенсиң… Азыр да ошондойсуңбу, азыр да жол баскандан талыбайсыңбы? Же чарчаган күндөрүң болобу, жаным Жамийла? Же өз күчүңө ишенбей күмөн санаган күндөрүң болобу, гүлүм Жамийла. Эгерде андай болсо алсыздыкка берилбе, Даниярды медер кылып, жөлөн! Ошондо Данияр баягыдай сүйүү, жер, жарык дүйнө, турмуш жөнүндөгү деңиздей төгүлгөн жалындуу обонун салып берсин! Ошондо көз алдыңда кең талаа гүлдөп, биздин август түнүндөгү чагылгандуу добул төгүп берсин! Коркпо, Жамийла, алыс жолдон, сенин жолуң таалай жолу, андан күмөн санаба!
(139 сөз)
III. Сүйлөмдүн баш жана айкындооч мүчөлөрү. Толук жана кемтик сүйлөм.
АШЫК
Оюн тегиз жерде ойнолот. Ортого чуңкурча жасалып, ага ар бир ойноочу үчүн үчтөн чүкө тигилет. Чуңкурчаны айланта актап койсо да болот. Чуңкурчанын айланасынан 2 метр алыстыкта айланта сызык чийилет. Оюнчулар эки жаатка бөлүнөт. Ар бир жаатка ашык атуу үчүн бирден сака берилет. Оюн таяк кармоо же ашык калчоо менен башталат. Оюнду баштаган оюнчу сызыктан туруп ордо аткандай сака менен тизилген чүкөлөрдү атат. Атканда сызыктан чыккан ашык ашыкты чыгарган оюнчулардыкы болот. Оюнчу атканда ашык чыгарса, атууну уланта берүүгө укуктуу. Атканда чүкө чыкпай калса, кезек өнөгүнө өтөт. Биринчи жааттын оюнчулары кезек менен ойноп бүткөндөн кийин, оюнду ойноо кезеги экинчи жаатка берилет.
41
Кайсы жаатттын оюнчулары ашыкты көп чыгарса, ошол жаат оюнда утат. Утулган жааттын оюнчулары уткан жааттын оюнчуларынын алдында ырдап, бийлеп бериши керек. Бул оюн ордонун жаш балдарга ылайыкталган түрү болуп эсептелет.
(132 сөз, Ысмайыл Кадыров Кыргыз маданиятынан тамган тамчылар.)
БАЛАГА АТ КОЮУ
Балага ат коюу айылдагы нускалуу карылардын, төрөлгөн баланын чоң атасынын, атасынын милдети. Кыргызга мусулманчылык киргенден кийин ат койгон адам баланы колуна алып, бийик көтөрө кармап, кыбыланы карап, “баланын аты баланча болсун!” деп үч жолу кыйкырган, анан баланын оң кулагына жаңы берилген ысымын үч жолу акырын эмес, кыйкырбай да айткан. Ошондон кийин гана балдар сүйүнчү айтууга чуркатылып, жентек той башталган. Кыргыздар өздөрү ыйык, пир, туу туткан адамынын атын балдарына койгон эмес. Андай атты балдар көтөрө албайт деген ишенимде болушкан. Алсак Мухаммед, Манас, Семетей, Сейтек жана башкалар. Эгер атоого туура келсе, кичине бурмалап алышкан. Мисалы, Мухаммедди Мамбет, Маамет, Мукан деп өзгөртүшкөн. Анткени, ал адам бирөө менен уруша кетсе, же аны бирөө жамандаса, же мөөн (начар) чыгып калса, өздөрү ыйык туткан, урматтаган атка шек келбесин, тил тийбесин, булганбасын деген тилекте болушкан. Эгиз төрөлсө Асан, Үсөн, Апал,Үпөл, Батма, Зуура, Айдеми, Нурдеми жана башкалар деп коюшкан.
(141 сөз, Ысмайыл Кадыров. Кыргыз маданиятынан тамган тамчылар)
АШАР
Бирөөнүн жумушун ынтымакташып бүтүрүп жиберүү, чогулуп жасоо салты ашар деп аталат. Бул уюшма деген ат менен да белгилүү. Ал үй салууда, кийиз басууда, кош айдоодо жана башкаларда колдонулган. Бул эл биримдигин чыңдайт. Мурда там салып жатканда бир бала келип калса, “там салып ал” деп баткак ыроологон. Чөп чаап жатканда келип калган балага малыңа бер
4 2
деп, бир тутам чөптү канжыгасына байлаган. Бул келечекте “сен дагы там саласың, мал күтөсүң, өз мал-жаныңдын камын көрөсуң, азыртадан эмгектенүү жөнүндө ойлоно жүр” дегендей эскертүү болгон. Баланын ата-энеси чоңдордун бул тилегине ыраазы болуу менен там салуучуларга, чөпчүлөргө кымыз, айранын алып келип, же козу-улагын союп, сый көрсөтүшкөн. Баласына бата сурашкан. Мына ушулардан кыргыз элинин боорукердиги, тууганчылдыгы, берешендиги бири-бирине кайдыгер эместиги көрүнүп турат.
(118 сөз, Ысмайыл Кадыров. Кыргыз маданиятынан тамган тамчылар)
IV. Сүйлөмдүн бир өңчөй мүчөлөрү, өз ара байланышуу жолдору.
ОРОЗО АЙТ
Мусулмандардын Орозо бүткөндөгү майрамы. Орозонун тогузунчу күнү айбашы, эртеси айт болот. Адамдар даарат алып, сый кийимдерин кийишет. Арбактарга куран окулат. Бири-бирин куттукташып, жакшылык тилешип, шаңдуу майрамдык маанай менен айтташат. Үч күнгө созулат. Орозо айт соопчулук менен ыймандуулуктун майрамы.
Ислам дининде эң улуу ай-Рамазан, эң улуу күн-жума, эң улуу түн-кадыр түн. Анткени ушул айда, ушул күндө, ушул түнү Курандын алгачкы аяттары түшүрүлгөн. Кадыр түндө мусулмандар намаз окуп, Кудайга сыйынып, тилек тилеп, жакшы сөздөрдү сүйлөп, таң атырышат. Андай адамдардын дубасын Алла Таала кабыл кылат деп айтылат. “Кадыр түн миң айдан жакшыраак” дейт Куранда. Миң ай 83 жыл 4 айды, башкача айтканда узак жашаган бир адамдын өмүрүн түзөт экен. Ушул Рамазан айында орозо кармалып, анын 15инен кийин жарамазан айтуу салты калыптанган.
(122 сөз, Ысмайыл Кадыров.Кыргыз маданиятынан тамган тамчылар)
43
ТАҢКЫ НУР
Күндүн таңкы алтын түстүү нуру айланага чачырап, ааламды ойгото баштады.
Анын алгачкы нуру талаа торгоюн таттуу уйкудан ойготту. Ал уясынан учуп чыгып, асманга бийик көтөрүлдү да, өзүнүн жагымдуу ырын ырдай баштады: “Эх, таңкы таза абада дем алуу кандай сонун! Кандай жакшы! Кандай көңүлдүү!”
Экинчи нур коңнго түштү. Ал узун кулактарын силкип, таңкы шүүдүрүм жашаң чөптөрдүн арасында көңүлдүү секирип ойноп, ширелүү жашыл чөптөрдүн жалбырактарын кытырата чайнап, эртең мененки тамагын жеп жүрдү.
Үчүнчү нур тоокканага жаркырап тийди. Короз канаттарын каккылап, ку-ку-ре-кулап кыйкырды. Тооктор конорголорунан учуп түшүштү. Алар да өзүлөрүнө жем издеп, ар жак бер жакты чокулап киришти.
Төртүнчү нур бал челекке чачырады. Кичинекей аары челегинин ичинен жөрмөлөп чыгып, терезеге келди да, канаттарын жазып, жыттуу гүлдөрдөн бал жыйноо үчүн ызылдап учуп жөнөдү.
Бешинчи нур төшөгүндө мемиреп уктап жаткан кичинекей жалкоонун жүзүнө түшүп турду. Анын көзүн нур чагылдырды эле, ал күн тийбеген жагына оодарылып, кайрадан таттуу уйкуга чөмүлдү.
(142 сөз)
ТОО ЭЧКИЛЕР
Таш арасынан чыйыр жолдор кездеше турган болду, ал жолдор эң эле тар, адам ага жалгыз аяктап тура алгыдай эмес. Ал киши салган жол эмес, тоо эчкилердин суу ичкени барган чыйыр жолдору.
Тигине, үйүр-тобу менен жүрүшкөн тоо эчкилер менен тоо текелер. Алар төр-төрлөрдөгү заңгелде жашап, аска аралап жайылат. Улактары ойноп, бири-бири менен сүзүшөт. Эчкилер ойноок улактарын кооптоно карашат, артын көздөй ийилген аркайган мүйүз тоо теке ар дайым эчки улагын кайтарат. Анын көз ирмебей байкаганы чоочун жыт.
4 4
Кароолчу теке сестее түштү, анан бир аз адырайып карап туруп, чыйк этип дабыш салды. Бүт үйүр сестее калышып, анан арыштарын кере типтик өйдө чуркап жөнөштү.
Тоо теке эмнелерден шек алды? Эчкилердин арт жагынан эки караан серең этти. Карышкыр! Эчкилердин артынан бара жатышат.Ана, артта калган кичинекей улакка жетмей болду. Ошондо шаа мүйүздүү текелердин бирөө артын көздөй шарт бурулуп, башын жерге салып, карышкырдын алдын тосуп качырып сала берди. Карышкырлар андан коркуп, кайта качты.Текелер барып тобуна кошулуп, аларды бийик заңгелге ээрчитип кетти.
(158 сөз)
V. Жылдык кайталоо жүргүзүү.
КУУРДАК
Куурдактар - кыргыз журтунун атам замандан берки улуттук чүйгүн оокаттарынан. Аны ар кандай кырдаалда, ал тургай, жыл мезгилдерине жараша жасашкан. Маселен, кеч күздө согум союшуп, өз майына этин кууруп, карынга салып, тоңдуруп коюшуп, кыш бою аш катык кылышкан. Эгер согумга бодо союлса, көп учурда сөөгүнүн этин шылып, ич этинен башкасына пияз, сарымсак кошуп, ич майына чалараак кууруп, туздап, үйлөп кургаткан өз карынына майы менен куюп, тоңдуруп алышкан. Согум жандык болсо, ич эти менен баш, шыйрагынан бөлөгүн кууруп, даярдалган карынына салышып, тоңдурушкан. Консервалоонун элдик жупуну түрү болгон мындай тоңдурма куурдактардан сырткары биздин эл ыраак сапарга, узак көчкө, алыскы жайлоодогу малчыларга, аңчыларга ылайыктап да куурдак жасашчу экен. Ал куурдактардын баары тең эт менен майдан болуп, ага тоо пияз, сарымсак, согон сыяктуу жапайы татымал чөптөр кошулуп, жасалчу. Азыр болсо эт менен майга түркүн татымалдар, жашылчалар, аш көк жана коруштар кошулууда. Түркүн азыктын айкалышынан жасалган кыргыз куурдактарынын сапаты, аш болумдуулугу мыкты, саны арбын.
(140 сөз, Кызыма кырк нуска. Түз.:Ж. Умарова)
45
ТЕГИҢДИ БИЛЕСИҢБИ?
Ата салтыбыз боюнча ар бир кыргыз атуулу өзүнүн тегин, башкача айтканда, жети атасын билүүсү кажет.Бул максатта ата-эне балдарынын тестиер кезинде эле аларга уруусун, жети атасынын атын жана алар ким болгондугун айтып билдирүүлөрү керек. Улуулар каерден, кандай учурда сурашса, өспүрүмдөр жети атасын шыр айтып берүүлөрү шарт. Мындай адепке үйрөтүүнүн чоң мааниси бар.
Илгери айыл арасына урук, эл-журтун билбеген, дарексиз эле келип туруп калган адам “тексиз” деп аталган. Мындай тегин билбеген адам кул катары эсептелген. Булар тууралуу “Башы мукул, аягы тукул, сайда саны жок, кумда изи жок, жетесиз кул” делинген макал да айтылган. Жети атадан тарагандар ордолуу шаар болуп, илгерки жоокерчилик кезде бири-бирине жөлөк-таяк болуп, жоодон коргонушса , көчүп-конуп, конуш жаңыртканда өздөрүнчө айыл болуп конуп, аш- тойдо чыгымдарды тең көтөрүшүп, ынтымакта болушкан. Тегин билбеген адам мындай колдоодон сырт калган.
Муундардын атадан балага төмөн карай аталышы: ата, бала, небере, чөбөрө, чебере, чыбыра, кыбыра. Баладан атага жогору карай аталышы: бала, ата, чоң ата, баба, кубар (буба), жото, жете, муш.
(150 сөз, Кызыма кырк нуска. Түз.:Ж. Умарова)
ЫР
Кыргыз элинде ырдын жаралышы жөнүндө мындай уламыш бар. Ыр дүйнөнү кезип, жел менен желип, шамал менен тозуп жүрүп, аскасы асман тиреген кыргыз тоолорунан өтө албай, ушул жерден түнөк алган экен. Кыргыздардын ырчы болмогу ошондон дешет. Бирок, бул сыяктуу уламыштар казактарда, каракалпакта да айтылат. Алардагы уламыштар боюнча, каракалпактын чалкыган дайрасы-Сырдын боюнда ыр түнөк алып, адамды магдыраткан шумдуктуу обонго аралашкан ыр түнү бою төгүлүп, таңдын шоолалары чачыла баштаганда гана токтогон. Анын алыстагы көчмөн коңшулары-кыргыз менен түркмөндөргө ырдын өзү ачык түрүндө жетпестен, жаңырган
4 6
жаңырык, өчүп бараткан шоокуму катары гана жетип калган. Ошентип ар бир эл өзүлөрүнүн ырын, жомогун башкалардыкынан бай, көркөм кылып көрсөткүлөрү келишет. Бирок ырдын жаралышы “көчүп”, “конуп” жүрүшкөн “Ырдын түнөгүнө” байланышпастан, ошол эл жашап жаткан коомдук түзүлүшкө карата байып, өнүгүп отурат. Элдик оозеки көркөм чыгармалар ошол элдин жашоо-турмушуна, тиричилигине, үрп-адатына тикеден-тике көз каранды болот. Аны биз кыргыз элинин оозеки көркөм чыгармачылыгынан да ачык байкайбыз.
(142 сөз, Кыргыз адабиятынын антологиясы. Элдик балдар фольклору)
47
IX класс
I. 8- класста өтүлгөн материалдарды системалаштыруу жана
жалпылоо.
БАРСБЕК
Кыргыздардын ата-бабалары жердеген Енисейдин боюнда
орто кылымдарда күчтүү Кыргыз мамлекети өкүм сүргөн. Ошол
мамлекетке VIII кылымдын башында Барсбекти хан (ажо)
көтөрүшкөн. Барсбек атасынан жаштайынан төрт бир тууганы
менен жетим калып, өзүнүн зиректигинен элге аралашып,
баатырдык даңазасы өсүп, эрте жетилген, эл оозуна кирген эр
болгон. Анын тушунда кыргыз элчилери Кытайга, Тибетке,
Түргөш кагандыгына жиберилип турган. Экинчи Чыгыш Түрк
кагандыгынын кагандары Барсбекти өзүнө ийитүү максатында
оболу анын бийлигин таанышкан жана Элтерис кагандын кызын
ага канышалыкка беришкен. Барсбек түрктөргө каршы табгачтар,
чик, аз уруулары менен согуштук ынтымак түзгөн. Бирок
түрктөрдүн Тон-Йокук жана Күлтегин баштаган кошууну озунуп,
бул ынтымактын өкүлдөрүн бириндетип талкалоону көздөшүп,
710-711-жылы кышында алар Көгмен (Саян) тоосун ашып,
кыргыздарга капысынан кол салат. Сунга деген чер токойлуу
жердеги салгылашууда Барсбек өзү кол баштап, баатырларча
курман болгон. Эл өзүнүн сүйүктүү жол башчысына болгон
урматын, жоктоосун, арманын ушул күнгө чейин сакталып калган
Барсбекке арналган эпитафияга (таш бетине чегилген жазуу)
калтырган.
(172 сөз)
АК КУУ
Ак куу – алп жана күчтүү куштардын бири, ал байыртадан
эле сулуулук менен сүйүүнүн, тазалык менен назиктиктин
символу катары айтылып келе жатат. Ал жомоктордо жана
дастандарда да даңазаланган. “Ак куунун өлүмү” тууралуу
уламыш да бар.
4 8
Ал сайроочу куштарга кирбейт. Ышылдак ак куу каркылдай алат, ал эми күркүлдөк ак куу сурнай үнүндөй салтанаттуу үн салат.
Ак куунун үнүн жазында түндүктү көздөй учуп өткөндө угуу өтө жагымдуу. Апрелдин көпкөк асманында ак куулардын учуп бара жатышы – эсте каларлык ажайып көрүнүш. Түнт токойдогу обочо көлмөдө сүзүп жүргөн ак куу андан да кооз, сулуу көрүнөт. Ал сууда жеңил каалгып сүзүп баратканда алдындагы сууда анын сөлөкөтү чагылып, сүзүп баратып чукул бурулганда артында жылтырак толкун калат, сууга чумкуганда сууну шарпылдата чайпалтат, канатын күүлөп, абаны как жара көккө көтөрүлөт.
Ак куу обочо, адам бара алгыс көлдөргө, жыш камышка уя салат. Бул өтө сезимтал, сак куш. Балапандарын ата-энеси биргелешип чоңойтот.
Ал колго тез үйрөнөт, зоологиялык бакта Австралия кара куусу менен ынтымактуу жашай берет.
Ак куу – кооз жана азыр сейрек кездешүүчү табияттын сулуулугу, ага аңчылык кылууга биздин өлкөдө тыюу салынган.
(162 сөз)
АРСЛАНБАП
Дүйнөнүн бир да жеринде жок, кайталангыс жаңгак токою ушул жерде жайгашкан. Түркстанда жашаган Кул Кожо Акматтын (Ахмет Жассави) устаты Арсланбап ата ушул жерде жашаган деген кеп бар.
Ак карлуу тоонун астындагы тоолор, түздөр, ажайып муздак тунук суулар бүт токойдун ичинде. Токойдо жаңгактан башка алма, кайналы, ит мурун, аса-муса, ыргай, алча, карагат, шилби, долоно жана башкалар бар. Жалал-Абад шаарынан 60 километр, деңиз деңгээлинен – 1400-2000 метр бийиктикте. Жайы аябай салкын. Эң ысык ай июлдун орточо температурасы 20 градус. Жаан-чачын көп болот.
Арсланбапта эки шаркыратма бар, алар эң эле кооз, чоңунун бийиктиги 200 метрдей жерден суу түшөт. Эс алуу жайы курулган. Жолу начарыраак, бирок оңдолууда.
49
Жаңгак эң баалуу жемиш гана эмес, анын жыгачынан эмерек жасашат, жаңгак уюлу да кымбат бааланат. Токой арасындагы бал челекчилердин балы тим эле адамды ушунчалык тамшандырат, чиркин!
Тарыхый жерлер, күмбөздөр бар. Жери тоолуу, түзөңдүү, топурагында чиринди көп болгондуктан жери семиз. Жапайы жаныбарлар көп. Картошка мыкты болот.
(151 сөз)
I. Сүйлөмгө мүчө боло албаган сөздөр. Синтаксистик татаал түрмөктөр. Татаал сүйлөмдүн түрлөрү.
АТАЙ ОГОМБАЕВ
Кыргыз элинин таланттуу обончу жана комузчусу А.Огомбаев 1900-жылы Талас районундагы Көк-Кашат айылында туулган. Зээндүү бала төрт-беш жашынан эле комузга кызыгып, жетиге толгондо аны үйрөнөт. 12-13 жашында комузду кол ойнотуп черткен бала элдик күүлөрү, обондору менен угуучулардын купулуна толот. Жыйырма жашында өз обон, күүлөрүн чыгара баштайт. Анын атагы бүткүл Талас өрөөнүнө тарайт. 1935-жылы Атай Кыргыз мамлекеттик театрына, андан соң Кыргыз мамлекеттик филармониясына кабыл алынат. Филармонияда ал комузчулар ансамблин уюштуруп, ансамбль 1939-жылы Москвада болуп өткөн эл аспаптарынын Бүткүл союздук кароосунда лауреаттык наамды жеңип алат. Ушул эле жылы Атай кыргыз маданиятынын Москвадагы алгачкы декадасына катышып, өнөрү менен көрүүчүлөрдүн купулуна толот. Ушундан кийин ал “Кыргыз ССРинин эл артисти” деген наамга татыктуу болот.
Атайдын мукам ырлары: “Күйдүм чок”, “Эсимде”, “Гүл”, “Ой булбул”, “Жаштар” угуучулардын сүйүктүү чыгармаларынан болуп калды. Атай аткаруучу катары “Ак Зыйнат”, “Куралай”, “Майчач” сыяктуу элдик ырларды жогорку чеберчиликте аткарчу. Ал “Маш ботой”, “Саадак какты”, “Ак тамак, көк тамак”, “Кыз кербез”, “Кара-Өзгөй” сыяктуу күүлөрдү жараткан.
(155 сөз)
5 0
САРЫ-ЧЕЛЕК
Кыргызстан аз гана аймакты түзгөн менен анын территориясында өтө ысыкты сүйүүчү коон, жүзүм, пахта сыяктуу өсүмдүктөр менен бирге тоо жакта жаңы гана мөңгү кеткен жерде суукка эң чыдамдуу өсүмдүктөр да, жалаң карда, көк музда жашоочу топоз сыяктуу жаныбарлар да бар.
Сары-Челек тоо көлү. Ажайып сулуу көл. Бир кезде бул көлдүн ичинде жапайы аттар жашаган деп айтышат жергиликтүү эл. Көлдүн айланасы жалама аскалар жана карагайлуу беттер. 1979-жылы ЮНЕСКО бул жерди эл аралык корук деп чечкен.
Көл деңиз деңгээлинен – 1873 метр бийикте. Көлдүн аянты – 4,92 километр квадрат. Узуну – 7,5 километр, жалпы жазылыгы ( туурасы) – 650 метр ( эң жазы жери 2280 метр). Тереңдиги орточо - 98 метр, эң терең жери 234 метр. Суунун тунуктугу 16 метр. Көл жер титирегенден (зилзаладан) улам пайда болгон деген пикирлер бар.
Бул жерде тоо, токой, көл, көк (асман) – төртөөнүн ажайып гармониясы орун алган. Ошон үчүн да мында канаттуулар менен башка жан-жаныбарлардын абдан көп түрлөрү байырлаган.
Сары-Челек – кооздук жөнүндө кандай ойлоп келсеңиз, андан да ашыра кооздолгон жер. Бир кезде бул жерде шахмат боюнча дүйнө чемпиону Анатолий Карпов болуп, ушунчалык бир тамшанып суктанган экен.
(174 сөз)
ЖЕР-ЭНЕ МЕНЕН СҮЙЛӨШҮҮ
- О, кутмандуу талаам, сенин азыр дем алып жаткан кезиң. Кечээ орокто алпурушкан элдердин үндөрү да угулбайт, эгин ташып жол чаңдаткан машиналар да жок, жан-жакада комбайндар да көрүнбөйт, мал дагы тоодон түшүп келе элек. Адамга буюрган күл азыгын өзүнө берип, бир милдеттен кутулгандай, тоңдурмага кош чыккыча, тыптынч жаткан кезиң. Эч ким жок, экөөбүз гана – сен жана мен. Төрөгөн аялдай көшүлүп жатканыңан, Жер-Энем. Мен сага бүгүн бүт өмүрүмдү айтып бердим.
Бүгүн менин сыйынуу күнүм, бүгүн менин Субанкулду, Касымды, Майсалбекти, Жайнакты, Алиманды эстеген күнүм.
51
Мен аларды өлөр-өлгөнчө унутпаймын. Кезеги келгенде, Жанболотко түшүндүрүп айтып берем. Эси болсо, түшүнөр, эси болсо кечирер бизди… Ал эми башкаларчы, күн астында жашаган бардык адамзатка айтар сөзүм, айтар кебим бар. Аны кантип айтам, кантип ар бир кишисине жеткирем?
Э-э, асманда жаркыраган күн, жер кыдырып сен айткын!
Ээ, сапар баскан булут, нөшөрлөнө төгүлүп, ар бир тамчың менен сен айткын!
Жер, дүнүйөнүн бардык булуң-бурчунда адам баласын баккан жер, сен, сен, айткын, жан-боордош жер!
(159 сөз)
КЫМЫЗ
Жайлоого барып калсаң, жайылып оттогон бээлерди, желеге кыркылай байланган кулундарды көрөсүң, бул көрүнүш ушул конушта кымыз жасаларын билдирет. Силер бээнин сүтүнөн кымыздын кантип жасаларын билесиңер. Кымызды кыргыздар байыркы замандан бери эле колдонуп, улуттук тамак катары кастарлап келе жатат. Кымызды кыргыздан башка элдер да жасайт.
Бээ жеген дарылыгы бар миң түрдүү чөптөр анын сүтүнө дарылык касиет берет. Ошондуктан кымызды суусундук катары эле эмес, дарылыкка да ичүүгө болот. Анын курамында адамдын ден соолугуна эң керектүү көп заттар: аминокислоталар, белок, кант, май, минерал заттар, витаминдер жана башкалар бар. Кымыз жүрөк, кан тамыр, дем алуу жана нерв системаларынын ооруларына таасир кылат, оорулууну кубаттандырат. Кымыз менен кургак учук, өнөкөт бронхит, аз кандуулук, арыктоо, итий жана башка көп дарттарды дарылашат. Кымыз табитти ачып, тамак сиңирүүнү жакшыртат. Ошондуктан күчтүү тамактардан кийин кымыз ичишет. Жөн эле суусундук үчүн да ичсе болот.
Кымыздын түрлөрү көп. Алар: бал кымыз, ууз кымыз, сөөк кымыз, чайкалган кымыз, тоңдурма кымыз. Булар сүтүнө жана жасалыш мезгилине карата айырмаланат. Кымыз уй, төө, кой-эчки сүтүнөн да жасалат.
(165 сөз)
5 2
II. Багыныкы байланыштагы татаал сүйлөмдүн түрлөрү.
АЖЫРАШ АЯК. ӨРЛҮКТӨӨ
Кыйла мезгил чогуу жашаган кошуналардын, бирге иштеген кызматташтардын бири орун которуп, башка жакка кетээринде коштошуу иретинде сый тамак берип, алар менен жакшы маанайда жүргөнүн, ыраазычылыгын билдирип, ар дайым эстеп жүрөрүн айтып, кетирген катачылыктары болсо кечирүүнү өтүнүп бата сурайт. Кезегинде ал жерде калгандар дагы “бизди жаман жагыбызды жашырып, жакшы жагыбызды ашырып айтып жүр” таризинде кеп козгошуп, барган жеринде конушу жайлуу болушун тилек кылып бата беришет. Ак ниеттен узатышат. Бул алардын келечекке байланыштарын үзбөй катташып турууларына өбөлгө түзөт.
Ал эми жаңы барган жериндеги кошуна-колоңу дароо колунда болгон тамак-ашын алып, өрлүктөп келет. Анткени жүгүн түшүрүп, жыйналып дегендей иштер менен алаксып жүрүп, жаңы конушка келген адам ачка болот. Ошондуктан өрлүктөө- кошунасын даам менен тосуп алышы, анын келгенине ак ниетин билдиргени, курсактарын ачырбай сый-урмат көрсөткөн адамгерчилиги. Жаңы кошуна жаңы конушуна жайлангандан кийин алына жараша өрлүктөп келген кошуналарын чакырып, жакындан таанышат, ошентип кошуналардын ынтымактуу болууларына, бир туугандай катышуусуна жол ачылат.
(147 сөз, Ысмайыл Кадыров Кыргыз маданиятынан тамган тамчылар)
ТЕРГӨӨ
Кыргыз элинде улуусунун атынан айтпоо тергөө деп аталат. Жаштар улууларын чоң ата, ата, аке, аба, байке, жезде, чоң эне, эне, апа, эже, жеңе дешсе, кичүүлөрүн иним, үкөм, балам, сиңдим, карындашым дешет. Демек, өзгөчө улууларды атынан айтпоо жөрөлгөсү байыртадан эле улуттук адеп –ахлакка, ыйман-ызаатка айланган. Бул адепти билген кишинин улуу адамды атынан айтканга оозу барбайт
53
Ал эми жаңы келген келиндер кайната, кайненесин, күйөөсүнүн жакындарын, атүгүл өзү келгенге чейинки бир туугандарын, ал гана эмес ошол айылдагы улуу кишилердин бардыгын тергешкен. Ал түгүл алардын аттарына окшош сөздөрдү да башкача айткан. Кандайча ат менен тергешти абысындары үйрөткөн. Тергөөдө ата, апа, эже, жеңе, уста аке, мергенчи аке, фермер аке, саймачы жеңе, мугалим эже, кайнилерин уул, кичине бала, уйчу уул, молдо бала, эрке бала, кайын сиңдилерин кыз, бийкеч, студент кыз жана башкалар деп тергеген. Бирок, эч качан адамдын жеке кемчилдигин айтып тергегенге жол берилбеши керек. Бир учурда келин болуп келген абысындар бирин-бири “келин” деп тергешкен. Тергеген кишилердин көзү өткөндө деле алардын аттарын айткан эмес.
(163 сөз, Ысмайыл Кадыров Кыргыз маданиятынан тамган тамчылар)
ТОМУК ЖАРЫШМАЙ
Томук жарышмай - түрк элдеринин ичинен кыргыз элине гана тийиштүү мелдеш оюндарынын бири. Койдун же эчкинин кашка жилигинин башындагы кичинекей томпок сөөк томук деп аталат. Томукту таза мүлжүп, эки адам аны жашыруу шартын сүйлөшүп, мөөнөтүн белгилешет. Мөрөй алдын ала бычылат. Ал күбөлөрдүн катышуусу менен жүргүзүлөт. Бири жашырат, экинчиси доочу болот. Томук көбүнчө каткан адамдын сол колунун баш бармагынын астында болушу керек. Томукту колуна жип менен байлап алууга болбойт. Доочу томукту каткан адамдан өзү каалаган учурда үч жолу “Томук кана?”-деп сурашы керек. Ал доочу сураганда шак алаканын ачып, буйдалбай көрсөтүүгө тийиш. Ал үч жолу тең томукту шартташкан колунан көрсөтсө утат. Бирөөндө эле көрсөтө албай калса утулат. Утканы бычылган мөөрөйдү алат. Илгери тогуздап байге сайып томук жашыргандар да болгон.
(127 сөз, Ысмайыл Кадыров.Кыргыз маданиятынан тамган тамчылар)
5 4
III. Тыныш белгилеринин колдонулуш мааниси, кызматы жана негизги эрежелери. Жылдык кайталоо.
СӨЗ
Сөз-түркүн тамак-аш коюлуп, жайылган дасторкон. Анда таттуусу да, ачуусу да, суюгу да, кургагы да, ширини да, супсагы да бар. Ачуусун жей албайсың. Таттуусун көп жесең, көңүлүңдү айнытат. Жалаң кургагын жесең какайсың. Суюгун эле иче берсең суусун кандыргандан башкага жарабайт. Ал эми супсагына туз татытып, кургагын чыктап, чен-өлчөмү менен жесең курсагың кампаят, пейилиң толот, чаңкооң басылып, рахат аласың. Көңүлүң көтөрүлөт. Сөз дагы ушундай. Сөздүн үч түрү болот.
Айтылган сөз-себилген үрөн. Эгер ыңгайлуу жерге себилсе, кароосу жакшы болсо дүркүрөп чыгат, ал эми ыңгайсыз жерге түшүп, карооосуз калса, уруктун мыкты экенине карабай сууга түшсө чирип, кургакка түшсө куурап жок болот. Сөз дагы ушундай.
Айтылбаган сөз-бул дөң. Дөңгө суу чыкпайт. Дөңгө ыңгайлуу учур болуп, жаан-чачын көбүрөөк жааса бир нерсе өсүп чыгат. Шарты келбесе куу такыр боюнча жата берет. Сөз дагы ушундай.
Айтылбоочу сөз-октолуу мылтык. Атылбаса тура берет. Кокус атылып кетсе, же өлтүрөт, же жарадар кылат. Болбосо кайып келип өзүңө тиет. Сөз дагы ушундай.
(157 сөз, Ысмайыл Кадыров.Кыргыз маданиятынан тамган тамчылар)
ҮЧ АРКАР ЖЫЛДЫЗ
Жер-жер болуп, суу- суу болуп, жаңы жаралган кезде, кууса кармаган, атса жазбаган Тоотай аттуу мергенчи жашаган экен. Ал ой кийигин ойдо, тоо кийигин тоодо кырат. Бирок Тоотай мергенди тоотпогон, капкайдан жытын алып, жанына жан жолотпогон үч аркар болот.
Күндөрдүн биринде Тоотай сары айгырын минип, үч аркарга кастарын тигип, мылтыгын асынып, шыбакка жашынып, тайганын ээрчитип, ууга келатып карысынан үч аркарды көрүп калат. Апыл-тапыл атынан түшүп, сары айгырды кең тушап отко
55
коюп: “Бул үчөөнүн эсебин табайын”- деп, Үч аркарга тайганын агытып, мылтыгын шыкаалап олтура калат.
Аңгыча Үч аркар да жыт алып, Тоотайды көрө дыр коюп, ашып-шашып, алда нечен кырдан ашып, качып жөнөйт. Тоотай да, тайганы да аларды кууп, артынан эч калбайт. Алы кеткен аркарларга канат бүтүп, асманга көтөрүлөт. Кароолго илинте албай Тоотай жана жете албай жүргөн тайганы экөө алардын артынан кошо чыгат. Ошентип Үч аркар асманга барып, беркилерден качып жүрүп, акыры жылдыз болуп кетет. Ошондон бери алар орун алмашып, түнү бою оошуп турат. Ошол себептүү Үч аркар жылдыз болуп аталып калган.
(191 сөз)
АЧУУ- ДУШМАН, АКЫЛ ДОС
“Ачуу жеңсе, акыл качат өзүңдөн, ачуулуу жан акылы кем көргө тең,”-деп ата-бабаларыбыз бекеринен айтпагандыр. Бир нерсеге капаланып ачууң келсе, сабырдуу бол. “Сабырдын түбү сары алтын”-дейт, ачууга алдырба. Өзүңдү кармай бил. “Оң колуңдун ачуусун сол колуң менен бас”-дешет улуулар. Алсыз адам ачууга алдырат. Жаман, ачуу сөздөр адамдын көңүлүн оорутуп коңт. Ал эми көңүл баарынан назик келет. Кийимдин кири кетет, көңүлдүн киринин кетиши кыйын. Ошондуктан, көңүл оорубасын. “Ойноп сүйлөсөң да, ойлоп сүйлө”,-деген сөз ошондон чыккан. Кандай жагдай болсо да иштин оң жагына чечилишин көздө. Талаш-тартыш, чыр-чатак, уруш-талаштан алыс бол. Эгерде сага тиешелүү чечилбеген иш болсо, анда эч убакта качпай чечишип, такташып алышың керек. Эгерде күнөөлүү болсоң, сынды уга бил. “Күнөөсүн мойнуна ала билген адам-олуя”,-дешкен мурункулар. Ызаланбай чыдамдуу бол, унчукпай ук. “Үндөбөгөн үйдөй балээден кутулат”,- деген накылды көңүлүңдөн чыгарба. Эч кимдин көңүлүн оорутуп, таарынтпа. Өзүң да бирөөгө таарынбаганга үйрөн. Ичиңе кек сактаба. Ак көңүл, кечиримдүү бол. Ак көңүл адамдын жолу ачык болот.
Эгерде айтылгандарды так аткарууга аракет жасасаң, элдин алкышына арзыйсың, батасын аласың. Тескерисинче жасап, элдин наалатына калуудан этият бол.
(150 сөз, Кызыма кырк нуска. Түз.:Ж. Умарова)
5 6
X класс
I. 9- класста өтүлгөндөрдү кайталоо.
ДАРЫ ӨСҮМДҮКТӨР
Бардык жандуулар: адам да, жаныбарлар да ооруп калышы
ыктымал. Бирок жапайы жырткычка ким рецепт жазып берет?
Жырткыч өзүнө дары болуучу өсүмдүктү издеп таап, токой
аптекасынан өзү эле дарыланат.
Байыркы замандан эле Түштүк Американын индейлери
оорулуу пумалар кайсы бир дарактын кабыгын кемирерин
байкашат. Алар саз калтыратмасынан (безгегинен) азап чеккен
адамдарды ушул кабыктын маңызы менен дарылап көрүшөт.
Пума дарысы аларга жардам берет. Ошентип хинин дарагынын
(Түштүк Американы басып алган испандар ал даракты ушундайча
аташкан) дарылык сыры ачылган. Дарактын кабыгынан жасалган
хинин дарысы безгекти айыктырары бүт дүйнөгө белгилүү болот.
Биздин заманда илимпоздорго жаңы дары өсүмдүктү – бугу
тамырды (левзеяны) табууга бугу-маралдар жардамдашты.
Күзүндө бугулар өз ара сүзүшүүгө камынышып, анын тамырын
кемиришет. Бугу тамыры адамга да кубат берери аныкталды.
Бирок адам ар дайым эле жаныбарларды гана аңдып
жүрбөстөн дары өсүмдүктөрдү өзү да издейт. Аларды мындан
миңдеген жылдар мурда эле изилдеп табууга далалаттанышкан.
Байыркы Египетте бардык адамдар – оорулуулар да, соолор
да ар бир айдын үчүнчү күнү кене дан майын (ич алдыруучу дары
катары) ичүүгө тийиш болгон. Байыркы Грециянын бир шаарына
уйкусу качкан адамдар келишкен. Алар жергиликтүү эл апийим
ширесинен даярдаган суусундукту ичишсе эле уктап кетишкен.
Эртеси алар дыйканчылык храмына барып, аларга уйку берип,
жанын жай алдыруучу гүл тартуулаган кудайга жалынышкан.
(195 сөз)
ВИТАМИНДЕР
Деңиз кемелеринде капысынан коркунучтуу цинга оорусу
пайда болот. Кишинин тиштери бошоп, түптөрү канай баштайт.
57
Моряктар алсырап, жатып калышат. Кеме кыйроосуна караганда цингадан адам көп кырылган. Деңизге сапарга чыгарда С витамининен көбүрөөк алып алса, эч ким оорумак эмес. Азыр ушинтип айта салуу оңой. Ал эми 300 жыл мурун цинга азыкта С витамини жетишпегендиктен пайда болорун врачтар билишкен эмес. Ал жаңы бышкан жашылча, жемиштерде көп, моряктардын негизги тамагы болгон кургатылган нан, туздалган тамактарда таптакыр болбойт.
1880-жылы гана орус окумуштуусу Н.И.Лунин организмге белок, май, углевод, минералдык туз менен суудан башка да заттар керек экенин байкап, кийин ал заттар витамин (латынча “вита” – “тиричилик”) деп аталган.
Азыркы кезде 30дай витамин белгилүү. Жеңилдик үчүн алар латын тамгалары менен белгиленет. А витамини көрүүнүн курчтугун камсыз кылат, Д витамини сөөктүн туура өсүшү үчүн керек. С витамини организмге цинга жана башка ооруларды жеңүүгө көмөкчү. Ал эми В1 менен В2 витаминдери мээнин жакшы иштеши үчүн зарыл. 1948-жылы окумуштуулар боордон ачык кызыл түстөгү кристалл – В12 витаминин алгач бөлүп алышкан. Ал кандын пайда болушуна көмөктөшөт.
Витаминдер оорулуу эле эмес, соо кишиге да керек. Эгер дени соо адам адаттагыдан көп иштесе, ага ошончолук көбүрөөк витамин талап кылынат.
(180 сөз)
I. Фонема. /нсүз тыбыштардын бөлүнүшү. /ндөштүк мыйзамы.
АБА ЫРАЙЫ
Бизди курчап турган атмосферанын бардык абалы аба ырайы деп аталат. Аба ырайы абанын өтө зор массасынын оошуп-жылышуусуна жана океан, деңиз, кургак жерлердин үстүндөгү атмосфералык басымдын айырмасына байланыштуу болот. Мындай айырмачылыктар түндүк жана түштүктөгү, деңизге жакын жерлердеги жана материктердеги абаны Күндүн бирдей жылыта албагандыгынан келип чыгат. Тоолор да аба ырайына таасир этет.
5 8
Аба ырайын 1-2 эле күн эмес, бир жума, ал тургай бир нече ай мурда да алдын ала айтууга болот. Муну метереология илими изилдейт. Аба ырайын иликтөө кызматы – көп сандаган метереологиялык станциялар кургак жерлердин жана деңиздин үстүндө бир нече жүз метр бийиктиктеги шамалдын багытын жана ылдамдыгын аныктайт. Метереологдор атмосфера басымынын жогорку жана төмөнкү борборлору кандайча орун которуштуруп турганына көз салышат. Бул иште метереологдорго аба ырайын иликтөө кызматынын самолеттору жана кемелери жардам берет. Жердин метереологиялык спутниктери аба ырайына үзгүлтүксүз байкоо жүргүзүп, алынган маалыматтарды радио аркылуу жерге кабарлап турушат.
Аба ырайын алдын ала билүү кеме капитандарына да, учкучка да, айдоочуга да, темир жолчуга да, курулушчуга да, айыл чарба кызматкерлерине да керек. Үрөн себүү, эгин жыйноо, чөп чабуу мезгили аба ырайына байланыштуу болот. Күндөлүк турмушта аба ырайын алдын ала билүүгө көмөктөшүүчү жөнөкөй приборлордун бири – барометр. Ал атмосфералык басымдын өзгөрүшүн көрсөтүү менен бизге аба ырайы тууралуу алдын ала кабарлайт.
(197 сөз)
АК КАЙЫҢ
Ак кайың жөнүндө көптөгөн ырлар жазылган. Россиянын мыкты сүрөтчүлөрү анын сүрөтүн тартышкан.
Ал – жогору карай бутактап өсүүчү, сымбаттуу дарак. Карт дарактардын өйдөңкү шагы коюу болгондуктан, мажүрүм тал сымал салаңдап турат. Ачык майсаңда кайың кээде жалгыздап өсөт, бирок көп учурда ал токойго айланат. Жашыл шибер менен кызыл-тазыл гүлдөрдүн ортосунда өскөн шыңкыйган аппак кайың не деген керемет көрүнүш!
Ак кайың апрелдин акыркы же майдын алгачкы күндөрүндө, жаңгак менен талдан кийин гүлдөйт. Анын гүлү жупуну; чачы гүлү деп аталат. Ал эми ак кайыңдын жалбырагынын саргая баштаганы, демек күздүн – сентябрдын келгени.
59
Ак кайыңдын уругу шамал менен тез тарайт. Ал кыйылган токойдун ордуна башка дарактар өсө электе эле өсө баштайт. Ошондуктан ак кайың токой пионери деп аталат.
Ал тез өсөт. Чейрек кылымда өзгөчө ным жерде беш кабат үйдөй узарат. Ак кайың жайында кыртыштан суткасына 40 чакадай ным соруп алат.
Ак кайың - керектүү дарак. Бүрүнөн дары, шагынан шыпыргы жасалат. Кагаздай жука кабыгынан чеберлер мөмө-жемиш чогултуу үчүн чабыра жана себет согушат. Ак кайың – таптуу отун. Сөңгөгүнөн фанера, мебель жасалат; скипидар, жыгач спирти, ачык суу алынат.
(173 сөз)
II. Сөздөрдүн көп маанилүүлүгү. Сөздүн түз жана өтмө мааниси. Омонимдер, синонимдер, антонимдер. Кыргыз ономастикасы.
АРЧА
Арча - жыттуу, пайдалуу дарак же бадал түрүндөгү өсүмдүк. Ал дайыма көк-жашыл болуп, жаратылыштын көркүнө көрк кошот. Арча жаратылыш шартына жараша бирде коюу, бирде суюк өсөт. Адамдар аны абаны тазартуу жана дары-дармек жасоо үчүн да колдонушат. Кыргыздар байыркы убактан эле арчадан түрдүү турмуш-тиричилик буюмдарын (бешик, айырмач, идиш-аяк ж.б.) жасашкан.
Арча токою Кыргызстанда 316, 7 миң гектар аянтты ээлейт. Ал таштак жерлерге да өсөт. Кургакчылыкка чыдамдуу келет. Жер кыртышын кыян-селден сактоого жардам берет. Ал деңиз деңгээлинен 1000 метрден 3600 метрге чейинки бийиктикте өсүп, 1000 жылга чейин жашайт. Арчанын бизде беш түрү кеңири тараган: сары, кара, өрүк арчалары дарак түрүндө өсөт; бадал жана жапалак арчалар бадал болуп өсөт. Бадал арчалар Республикабыздын бардык тоолорунда кездешет. Арчанын жалбырактары майда, бутактары ичке келип, уругу тобурчактын ичинде өнөт да, күзүндө бышат. Уругун жерге сепсең, бир жылдан кийин өнүп чыгат. Арча өтө жай өсөт. Анын көчөтү 4-5 жылда 10-15 смге араң жетет. Ош облусунун Ноокат районундагы
6 0
Кыргыз-Ата арча токою дүйнөгө белгилүү. Анда арчаны изилдөөчү атайын станция бар. Арчанын жыгачы катуу жана бекем болот. Аны көбөйтүү үчүн атайын питомниктер уюштурулуп жатат. Жаратылыштын көркү болгон арчаны көбөйтүү жана сактоо баарыбыздын милдетибиз.
(187 сөз)
СУУ
«Суу – адамдын өмүрү. Суу – жердин өмүрү. Суусуз өмүр жок», -дейт чоң атам. Чын эле, ойлоп көрсөм суу кымбат экен. Күн өңдүү суу да адамды сүйөт. Бийик тоолордун боорунан атылып чыгып, адамды көздөй ашыгат. Адам аны ооздуктап буруп, эгиндерди, жемиштерди, гүлдөрдү, пахталарды сугарат. Суу эч качан «чаалыктым - чарчадым» дебейт. Адам жумшаган жакка барып-барып, мойнуна таккан милдетти так аткара берет.
- Тегирменди жүргүз, - дейт адам сууга буйрук берип, ал болсо жүгүрүп барып, тегирмендин ташын чарк айлантат.
Дарыяларга кайрылып:
- Мына бу карагайларды алып баргын- дейт. Суу кыңк этпей үстүнө кондуруп токтоосуз алга жөнөйт.
Бизге жарык керек, - деп адам сууга ГЭС курду. Суу мында да үйгө тынчтык шамын күйгүзүп, үтүктөрдү ысытып, тамак-аш бышырууга жардамдашты. Радиоприемникке төгөрөктүн төрт бурчунан ыр-күүлөрдү кабыл алдырып, телевизордон оюн көргөздүрдү.
Суунун аткарар жумуштары дагы эле көп. Булактарга чейин балык өрдөтүп, өстүрүп да берет, ичсе суусунду кандырат. Жууса кирди кетирет. Карасаң күзгү болуп жүзүңдү көрсөтөт.
Ысыган кездерде сууга түшүп жыргайбыз. Чабак уруп ойнойбуз. Аптапта акактап жылан да келип түшөт. Суу бардыгын сергитет. Ал бардыгын тазартат. Суунун пейли кең. Ошондуктан эл: «Таза болсоң, суудай бол» дешет. Мен да суудай таза, эмгекчил бала болуп жеримдин көркүнө көрк кошомун.
(205 сөз)
61
III. Этиштин татаал формалары жана алардын жасалышы.
ТОЛГОНАЙ
Жыйын-теримдин биринчи күнү өзүнчө эле майрам эмеспи. Ушунча болуп, ал күнү кабагы суз адамды көрө албадым. Майрам деп ал күнү эч ким айтпаса да, кандайдыр ар кимдин үнү да шаңдуу, айдаган арабасы, минген аты, кылган жумушу – баары тең шаңдуу.
- Ооба, ооба, Толгонай. Ал күнү так ушундай болгон. Сен ал күнү таалай дегенди дагы тереңирек түшүнүп, мага сырыңды айткансың, Толгонай.
- Мен азыр да ал түшүнүгүмдөн айтмакмын. Мен азыр да ал күнкүнү түгөнгүс жомоктой айтам.
Аздан кийин орокчулар жумушуна киришип, аңызда иш кызып, саратан чырылдап, күн кайнады. Бирок эртең мененкиден калган кубаныч улам жүрөктө талпынып, көңүлүмдү өстүрүп, салкын желдей сергитип турду. Ошол күнү болгондун баарысы мен үчүн болгондой, атайлап таалайыма жасалгандай сезилип жатты. Көзүм көргөн, кулагым уккандын бардыгы дүйнөнүн, жашоонун көркүн ачып рахаттандырды. Шыңгыраган ороктор, шуудурап жыгылган буудайлар, жагымдуу үн алышып жатса, нары жакта Касымдын комбайны, кирген суудай күркүрөп, «оп майданын» жаңычасын ырдагандай, эгинди жапырап чаап жатты. Комбайнда турган Касым шаркыратмадай куюлган буудайга алакандарын тосуп, кочуш толо данды бетине алып келип жыттаганда, өзүм да семире түштүм: «Жарыктык, дандын жытындай асыл жыт эмнеде болсун!»
(175 сөз)
АРУУ ТИЛЕК
«Кантсин анан байкуш, колунда үч жетим, жалгыз бой, оокаттары жок, кээде колхоздон берген азыраак немеси менен оокат кылып жатат. Бая күнү кампадан жарым кап сулуу алып келиптир, ал деле оокат да. Кайрат кылбаса болобу. Түңүлдүм, өлдүм деп жатып алса, балдары эмне болот? Эми ишенгендери
6 2
эле ую. «Өлүгүңдү көрөйүн, өч эткендей, быйыл мунусу да кеч тууй турган көрүнөт! Балдарым саргарып кетти!» - деп бая күнү сүйлөнүп жүрөт эле. Өзү да бир топтон бери сыркоо. Кантер экен бечаралар? Шордуу Байдалы өзү жүгүрүп барып зымдын үстүнө боюн таштаганын карабайсыңбы? Анда да арылдаган ак көңүлчөктүгү го! Жакшы киши эле! Тотой ачуулураак болгону менен, ал деле жакшы неме… Ушундай азап-тозокто ачуулуу болбой коңсуңбу?… Ээ, бешенеге жазганын көрөт да… Ар кимдин убайымы өз башында… Биздики болсо, ал дагы баш сактоонун далбасы… Ысмайылды эптеп аман сактап алсам, Чаткалга жетсек багыбыз ачылар… Баса, өгүнү Тотой Ысмайылдын качып жүргөнү чынбы дейт. Мен ага эмне демек элем. Билбейм, качса бир жакта качып жүргөндүр. Мүмкүн ушак сөз чыгар деп коёт. Башкалар болсо Ысмайылдын казакта жек жааттары бар эле, ал ошол жакта бозуп жүргөн болуш керек дешет экен. Мейли, эмне десе, ошо десин… Мырзакулдун көзүнө илинбесек эле болгону, ал душман, аянбайт… Башта жакшы көрчү элем, оңбогон кара ниет неме турбайбы… Кудай, пендем десең, Мырзакулдан сакта…»
(202 сөз)
IV. Жылдык кайталоо жүргүзүү.
КЫЧКЫЛТЕК
Абанын курамында түссүз, жытсыз жана даамсыз бир газ бар. Ансыз дем алуу мүмкүн эмес, ансыз эч бир зат күйбөйт. Бул – кычкылтек. Бардык жандуу нерселер дем алуу үчүн күн сайын өтө зор өлчөмдө кычкылтек сарптайт. Ал эми дүйнөдөгү от жагылуучу чоң жана кичине мештердин саны канча? Үй жылытуучу мештерди мындай коюп, өнөр жай мештерин – домна, мартен, кыш бышыруучу мештерди эле алалычы. Өсүмдүктүн жашыл жалбырактары болбогондо, биз эбак кычкылтек жетпей думугуп өлөт элек. Жалбыракка күндүн жарыгы тийгенде ал абадагы көмүр кычкыл газды жутуп, кычкылтекти бөлүп чыгарат. Жер атмосферасында кычкылтек мына ушул себептен жок болуп кетпей, дайыма толукталып турат. Кычкылтектин орду абада эле эмес. Ал башка бир газ – суутек менен биригип сууну пайда
63
кылат. Жер кыртышындагы ар бир экинчи атом – кычкылтектин атому. Мындан 200 жылдай мурда адамдар кычкылтектин бар экендигин билишчү эмес. 1770-жылы гана химиктер кээ бир заттарды ысытканда бөлүнүп чыккан газ да шам абада күйгөндөй эле чатырап күйө тургандыгын алгачкы ирет байкашкан. Француз окумуштуусу Антуан Лавуазье бул газ жегич суюктуктардын – кислоталардын пайда болушуна активдүү катыша тургандыгын тапкан. Ошондуктан Лавуазье аны латынча «оксигениум» деп атаган. Бул болсо «кислотаны пайда кылуучу», «кислотанын теги» дегенди билдирет.
(185 сөз)
КЫРСЫКТАР
Бир күнү улуу ойлоп табуучу Эдисондун лабораториясынан өрт чыгат. Бул үрөйдү учурган өрт эле. Бардыгы кымкуут болушуп , эмне кылууну билбей шашкалактап калышат. Анткени лабораториянын ичинде көп жылдык изилдөөлөрдүн жана тажрыйбалардын материалдары бар болчу. Ал эми Эдисондун өзү болсо эч нерсе болбогонсуп , ал тургай өрттү жылмайып карап тура бериптир. Жанында турган баласына анын мындай жоругу таң каларлык сезилген. Ал атасынын эмнеге сүйүнүп жатканын түшүнгөн жок. Эдисон баласынын абалына түшүнгөн соң, энесин чакырып келүүнү өтүнөт. Ал шашып келе калганда , Эдисон өтө тамашакөй киши болгондуктан мындай деп сурайт: “Сен дагы эле менин аялымсыңбы, же эми аялым болбой калдыңбы?” Аялынан оң жооп уккандан кийин ал:” Карачы, менин сүйүктүүм, кандай кооз көрүнүш. Биздин бардык каталарыбыз жана адашууларыбыз күйүп жатат.Эми баарын кайрадан баштай алабыз”, - деген экен.
Даанышман жана кайраттуу адамдар , кала берсе, ийгиликсиздиктен да позитивдүү энергиянын булагын жаратышат, кыйынчылыктар аларга эрк жана чечкиндүүлүк багыштайт. Анан алар кайрадан алга умтулушат. Сиздер дагы ошондойлордон болуңуздар.
(148 cөз)
6 4
XI класс
I. 10 – класста алган билимдерин бышыктоо.
АДИЛЕТТИК
Атасы жумуштан келгенден кийин адатынча уулунун
күндөлүгүн караса, бир сабактан “эки” алыптыр. Мунун жайын
сураганда уулу: мурунку күнкү сабакта жолдошу экөө бир
нерсеге алаксып, өтүлгөн темага жакшы көңүл бурбагандыктарын
айтты. Кийинки күнү мугалим андан кечеги өтүлгөн теманы
сурап калат. Бала берилген суроого жооп бере албай эки алат.
- Агайыңкы абдан туура, - деди атасы – адилеттик менен
баа койгон.
Ошондой эле кандайдыр бир талаш маселени туура чечүү
да адилеттикке жатат. Өткөн замандарда талаш маселелерди
калыс аксакалдар, кийинчерээк бийлер, казылар чечүүгө
милдеттүү болушкан.
Кыргыз элинин уламышында бир адилет карыя татаал
талашты кантип чечкендиги жөнүндө айтылат. Ортолорундагы
бир баланы талашкан эки эне (өгөй эне жана өз энеси) калыс
аксакалдын алдына келишет. Экөөнүн тең койгон талаптары,
айткан далилдери орундуу, туура экен. Калыс бир аз ойлонуп
турат да: Менин айлам кетти, тек гана баланы тең жарып, экөөңө
бөлүп берейин, туурасы ушул дейт. Анда өгөй эне: бөлсөң бөл,
бирөөбүзгө эле кеткиче бөлүп алганыбыз оң деп макул боло
кетет. Ал эми баланын өз энеси: - Жок, балага тие көрбөңүз,
кайда жүрсө да аман болсун, мен баламды бердим,- деген экен.
Анда карыя талашты адилеттик менен чечип, баланы өз энесине
алып берген экен. Себеби, эне баласын эч убакта өлүмгө кыйбайт
да...
Адилет болууга кичинекейинен көнгөн жакшы. Көргөн-
билгендеринен жыйынтык чыгарып, адамдардын бири-бири
менен болгон мамилелеринин, жасаган иштеринин туура же туура
эмес жактарын териштирип, сергектик менен баалай билүүгө
үйрөнгөн баланын сезими, ой-пикири адилеттикке багыт алып,
калыптана берет. Качан да болсун адилеттик жеңет.
(231 сөз)
65
ГАПАР АЙТИЕВ
Көз алдыңа элестетип көрчү. Күкүктөнүп аккан чоң сууну жээктеген жол менен капчыгайды өрдөп атчан кетип бара жатасың. Оң тарабыңда да, сол тарабыңда да чокусу асман тиреген сүрдүү тоолор. Бетинде бир чымчым карасы жок мелтиреген жапжашыл күңгөй тоосун көз тоң карап болуп, оң тарабына көз чаптырсаң, карагайы жыш ажайып көрүнүшкө кабыласың. Ошондо ушул керемет көрүнүштүн сүрөтүн тартууну эңсейсиң, сүрөтчү болуп калбаганыңа өкүнөсүң. Сүрөтчүлүк – бул чоң өнөр, аны үйрөнүү үчүн атайын билим алуу керек. Андан кийин көп-көп сүрөт тартып талыкпай эмгектенүү керек.
Кыргыздын белгилүү сүрөтчүсү Гапар Айтиев бала кезинен сүрөт тартууга шыктуу болгон. Ал сүрөтчү болсом деген тилегине жетүү үчүн Москвадагы сүрөт окуу жайына кирип окуган. Адегенде портрет тартууга кызыккан. Анын “Атанын портрети”, “Түштүк кызы” деген туңгуч чыгармалары ошондо эле көпчүлүктүн көңүлүн бурган. Туулуп-өскөн жеринин сулуулугу аны чексиз сүйгөн сүрөтчүнү кайдыгер калтырган эмес. Ал бара-бара тоо арасындагы малчылардын, талаада эмгектенген дыйкандардын арасында көп болуп, кыргыз жерин, анын эмгекчил элин даңазалоонун үстүндө иштей баштады. “Көлдөгү кайык”, “Боз үйлөр”, “Фронттон кат”, “Пахта терүү” деген адепки пейзаж сүрөттөрү анын келечегинен көптү үмүттөндүргөн. Андан кийин “Жумгал өрөөнүндө”, “Жайлоодогу чак түш”, “Тоодогу кеч”, “Кыштак четинде” сыяктуу мыкты сүрөттөрдү тарткан. Сүрөтчү “Чабандар”, “Ысык-Көл – кыргыз деңизи” аттуу сүрөттөрү үчүн Кыргыз ССРинин мамлекеттик сыйлыгына татыктуу болгон. Айтиевдин пейзаж жанрындагы чыгармалары абдан көп. Анын сүрөттөрү 1934-жылдан бери Республикалык, союздук, эл аралык көргөзмөлөргө коюлуп келе жатат.
(218 сөз)
6 6
I. Фразеологизмдер жана алардын бөлүнүштөрү.
Кыргыз тилинин лексикасынын байышы, негизги багыттары, жолдору. Башка тилдерден кабыл алынган сөздөр.
АЛХИМИКТЕР
Сымап, темир жана жезди күмүшкө же алтынга айландырууга болот деп ойлошкон мезгил да болгон. Ал үчүн металлга өзгөчө зат – “кызыл арстан” (“философиялык таш” деп да аталган) кошуп эритсе, анда ал алтынга, ал эми “ак арстан” деген затты кошуп эритсе, күмүшкө айланат. “Кызыл арстан” бардык ооруну айыктыруучу, карыны жашартып, ал түгүл адамды өлбөс да кылуучу дары деген түшүнүк болгон.
Көп адамдар, алардын ичинде байыркы белгилүү илимпоздор да өздөрүн алхимиктер деп атап, “философиялык ташты” издегенине таң калууга болбойт. Алхимиктер колуна тийгенинин бардыгын: топуракты, кен күкүмүн, жаныбарлардын кургатылган ичеги-карынын, кыкты, жыгачтын кабыгын колба жана ретортарларына салып, узакка аралаштырып, анан булардын бардыгын ысытып, ага ар кандай суюктуктарды куюп көрүшкөн, кайнатышкан... Ошондой эле алхимиктер түрдүү дуба окуп, ал ушул аралашманын сырдуу “философиялык ташка” айланышына жардамы тиет деп ишенишкен. Бирок, ошол “касиеттүү таштын” кандай экендигин эч ким билген эмес.
Король, султандар алхимиктер табуучу байлык жөнүндө угушуп, аларды сарайларына чакырышып, коргондору менен сарайларына алар үчүн лаборатория салдырышкан. Алардан мүмкүн болушунча көп алтын жасап берүүнү гана талап кылышкан. Бирок алхимиктер эч кандай алтын жасай алышкан эмес.
Алхимиктердин жаңылыштыгы азыр бизге белгилүү болсо да, аларды келекелөөгө болбойт. Алхимия менен нагыз илимпоздор да иш жүргүзүшкөн. Алардын натыйжасында металлдардын жана башка заттардын көп касиеттери ачылып, боңк, тери иштетүүчү заттар жасалган. Айнек, эмаль, куйма, кислота, жегич, дары-дармек препараттарын алуунун жолун ачышкан. Алар көптөгөн лабораториялык приборлорду, мисалы,
67
буулантып бөлүүчү кубдарды, жылыткыч мештерди ойлоп табышкан.
(223 сөз)
БҮБҮСАРА
Эненин көптөн күткөн тилеги орундалып, Бүбүсара Ленинграддан келгенине бир айдан ашып калган. Ошентсе да эненин балага болгон сагынычы али тарабады. Кызынын баскан-турганына көз салып, ичи-боору эзилип, өз алдынча жалынат. Кызым окуп, билим алып адам болсо деген үмүт менен атасы экөө аны былтыр эле шаарга алып барганы эсине түшөт. Фрунзенин (Бишкектин) чоң көчөлөрүн жөө кыдырып интернат таппай жүрүп, парктын ичиндеги жайкы театрга туш болушкан эле. Театрда окууга өтүүчү балдарды комиссия карап кабыл алып жаткан. Ак жуумал, бойтойгон, татынакай кыз комиссияга дароо эле жагып калды, анын үстүнө ал комиссиянын сыноосунан да жакшы өттү. Ошентип кыздын тилеги ордунан чыгып, ал Ленинграддагы хореография окуу жайына бармак болду. Эне кызынын кайсы окууда окуп жүргөнүнө кызыкпаган. Тек гана анын татынакай жарашыктуу кийимине, ата-энесин сагынбай дени сак жүргөнүнө кубанды. Кайда жүрсө аман жүрсүн, балам жаман мектепке туш болбоптур деп ичинен кубанып тим болгон.
Табиятынан эмгекчил, тырышчаак, кичи пейил, мүнөзү назик Бүбүсара бат эле театр жамаатынын сүймөнчүлүгүнө айланды. Ал өз кесибин жандай сүйүп ардактаган таланттуу бийчи болуп өсүп чыкты. Бейшеналиева улуттук жана классикалык балет спектаклдеринде ар кыл мүнөздөгү образдардын бүтүндөй бир галереясын жаратып, өзүнүн көп кырдуу артисттик талантын ар тараптан ачууга жетишкен. Ал Раухвергердин “Чолпон” балетинде Айдайдын, Чайковскийдин “Ак куу көлүндө” Одетта-Одиллиянын, “Уйкудагы сулуусунда” Авроранын, Прокофьевдин “Ромео менен Жульеттасында” Жульеттанын, Минкустун “Дон Кихотунда” Китринин, Пуньинин “Эсмеральдасында” Эсмеральданын жана башка көптөгөн партияларды аткарган.
(216 сөз)
6 8
ЭГЕР МЕН АЗЫР ЖЕТИДЕ БОЛСОМ…
Мен өзүмдүн наристе курагымды ар дайым эскерем.
Менин жети жаш курагымда окуу, бала бакчага баруу дегендин эмне экенин билчү эмеспиз. Эртең менен туруп шам-шум этер замат бирин-экин малды жайытка карай айдап же пахтакер апаларыбызга барып, анын артынан калбай жүрөр элек. Энелерибиз эс алып чайга отурганда биз чаң-топуракка аралашып оюнга кирер элек. Болгон оюнубуз - «Бекинмей», анан «Тап качмай». Айылыбызда клуб, мончо жок эле.
Мен мектепке он жашка чыкканда араң бардым. Демек, үч жылга кечигип кат тааныдым. Ойлойм да өкүнөм, бирок ал кездин болгон мүмкүнчүлүгү ушу турбайбы. Китеп, дептер, карандаш дегендер да жетип жетпейт.
Бир топ нерседен кемчил болгон бала кезимди эскерем да минтип ойлойм: эгер мен азыр жетиде болсом, албетте, мектепке бармакмын. Санаганды, окуганды, ал тургай калем кармап, бир нече сөздөрдү жазганды үйрөнүп алмакмын. 1-сентябрь күнү эле доскага чыгып, «Алиппеден» бир аз окуп берсем, эжейим мактамак:
- Көрдүңөрбү, балдар, тырышчаак кандай болот. Жалкоо, оюнкараак болсо минтмек эмес…,-деп.
Анан мен ошо күндөн баштап жакшы окумакмын. Адабий китептер менин ажырагыс досум болмок. Окуй бермекмин, окуй бермекмин… Анткени акылдын баары китепте экен. «Кийин окуп алармын, китеп кайда качмак эле» деп жүрө берген балдарга таңмын.
Пахта – менин ышкым түшкөн өсүмдүгүм. Пахтачылык – сүйгөн кесибим. Азыр мен силердей наристе болсом, пахтага жан досумдай мамиле кылууга үйрөнөр элем. Аны бапестей билген, ал үчүн бүткүл күч-кубатын жумшай билген адамдардын эл алдындагы кадыры канчалык экендигин көз алдыңарга элестетип көргүлөчү.
(224 сөз)
69
МЫРЗАГҮЛ ЖАНА СУЛТАНМУРАТ
Баарыдан мурун Мырзагүлдүн сулуулугун жазайын деди, “бул айылда, атүгүл бүт дүйнөдө Султанмурат жактырган сенден сулуу жок” –деп жазмакчы болду. “Класста отуруп, сени гана тиктей бергенден башка мага бул дүйнөдө жыргал жок” –демекчи болду. “Бирок азыр шарт башка, десант болуп мектепке бара албай калдым, качан барарым белгисиз. Ошол үчүн сени кээде гана көрүп калам да, кайра көргүчө сагынып, кыйналып жүрөм” деген ойлорду жазмак болду. Сагынганы ушунчалык, кээде каңырыгы түтөп ыйлагысы келет. Кээде каңырыгы түптөп кетмеги чын болчу, бирок аны катка жазып, жашыктыгын моюнга алыш эркектин иши эмес да. Ал эмес, окуп жүргөн кездеги кай бир оройлугун, кээде олдоксон тийишип өткөн учурларын түшүнүү керек эле. Андай учурларда Мырзагүл бекер эле жаа бою качып жүргөн, себеби Султанмурат сыртынан оройлонгону менен, ичи жылып, жүрөгү элжиреп келип тийишчү. Мына ушуну жазыш керек эле. Баягы кардуу бороондо ат чаап, сомдомо Анатай башка балдардан мыкты көрүнгүсү келип, бирок андан аркысы эмне болгонун Мырзагүл өзү көрбөдү беле, жиндилигинен Окторуну аксатып салганын эскерте кетиш керек. Анан ток этер жери, ошондо жоон топ окуучулардын ичинен Султанмурат сүйгөнүн жазбай тааныганын, чындап сүйөрүн мына ошондо билгенин, балдар болсо ылдый чуркаганда Мырзагүл да кулачын жайып, учкан куштай боюн таштап жүгүргөнүн өмүр бою жүрөгүнө элес кылып батырып алганын жазмак болду. Кулачын жайып, дөңдөн ылдый жүгүрүп келаткан Султанмураттын сүйгөн сулуусу эле, сулуусу эмес шаркыратмадай куюлган, жалындай алоолонгон, комуз күүсүндөй сезим өйүткөн сүйүүсү деп жазмак болду…
(221 сөз)
7 0
II. Стиль жана стилистика.
МҮНҮШКӨР
Мүнүшкөр – алгыр куштарды (бүркүт, ителги, карчыга, кыргый, турумтай) таптап, үндөккө келтирип, илбээсин менен аңдарга сала турган киши.
Куштарды таптоодо алгыр куштардын кичине-чоңуна, алгырлыгына карата бири-биринен бир аз айырмаланат. Алардын өзүлөрүнө жараша мүнүшкөр билгичтик менен мамиле жасайт.
Бүркүт таптоо. Мүнүшкөрдүн эң жетиги жана барктуусу – бүркүтчү. Уядан алынган бала бүркүттү таптоо, колго үйрөтүү, үндөккө келтирүү негизинен төрт баскычта жүргүзүлөт.
1-баскыч. Бүркүт өз ээсинин чакырыгына жана үндөөсүнө келгенге үйрөтүлөт. Бүркүттү түрдүү кырдаалда чакырып, чакырыкка келген сайын бир кесимден эт сугунтуу керек.
2-баскыч. Түлкүнүн узун жипке байланып, жерге сүйрөтүлгөн куйругу чырга деп аталат. Бүркүт учуп барып аны басып калууга тийиш. Баскан сайын, бүркүткө эт сугунтуу керек. Ушул баскычта томогого көндүрүлөт.
3-баскыч. Талаага мүнүшкөрдүн шакирти чырга сүйрөтүп чыгат да, жүрүшүн улам тездетет. Томогосу алынган бүркүт тез учуп барып аны басып калууга үйрөнөт.
4-баскыч. Мүнүшкөрдүн шакирти түлкүнүн же суурдун мурда союлуп, саман шыкалып даярдалган терисин узун жипке байлап, ат менен сүйрөтүп жөнөйт. Мүнүшкөр колунда конуп турган бүркүттүн томогосун алганда бүркүт учуп барып чырганы басып калат. Бөлтүрүк, түлкүнүн бачикиси, бөжөк сыяктуу аңдарды тирүүлөй чокутуп оозандырат, бул бала бүркүттү аңга оозантуу деп аталат.
Кармалган бүркүткө адегенде томого салып, аны курмеге кондурат, уйкусун алып, ач кармайт. Бир нече күндөн кийин эпке келип, жем тартат, чакырганга келет. Бул процесстер бир нече жолу кайталанат. Алгыр куштар тапка жакшы киргенде майда илбээсин, аңдарга салынат.
(214 сөз)
71
АСТРОНОМИЯЛЫК БИЛИМДЕРИ
Кыргыз маданиятындагы жетишкендиктердин бири-элдик эсепчилик, башкача айтканда астрономиялык билимге ээ болгондугу. Алар Айга, Күнгө кылдат байкоо жүргүзүп келген байыркы элдерден. Элдик эсепчилер жылдыздардын жайгашуусун, жыл мезгилинде өзгөрүп турушун так байкашкан. Жаратылыш сырларын өздөштүрүү малын чыгашасыз багуу үчүн зарыл болгон. Жылдыздардын өздөрү атаган аттары болот. Үркөр, Толтойдун огу, Үч аркар, Чоң Жетиген, Кичи Жетиген, Алтын казык, Сары жылдыз, Чолпон, Тараза, Балбылдак жылдыз, Саманчынын жолу сыяктуу жылдыздарга карата убакытты, багытты аныкташкан. Үркөрдүн жердеги тиричиликке таасир этерин байыртадан эле билишкен. Үркөр батышта жерге жакындаганда жаз келет, Үркөр батмайын жерге жылуулук кирбейт, таң алдында чыкканда жай бүтөт, шүүдүрүм түшөт. Үркөр көтөрүлгөндө күз келип, так төбөгө келгенде кыш ортолоп калат.Үркөр кышында даана көрүнүп, апрелдин орто ченинен баштап көрүнбөй калат. Ай сөзсүз түрдө Үркөр топ жылдызына жакындап, тогошкон учурда жаңырат. Ай сайын Айдын Үркөр топ жылдызына жакындашуусу “Тогоол” деп аталат. “Тогоол”- бул кыргыз элинин көп жылдык байкоолоруна негизделген өзүнчө бир астрономиялык билими-Ай календары болуп эсептелет. Тогоол жыл сайын бир күнгө туура келбейт, өзгөрүп турат. Тогоол күндөр адамга гана эмес, жан-жаныбарларга да жагымсыз, ал түгүл алар үңкүрлөрүнөн чыгышпайт. Оорулуу адамдар шалдырап, эч нерсеге көңүлү чаппай калганын баамдашат. Айлардын атын “тогоол” аты менен атоо кыргыздарга гана таандык.
( 213 сөз, Ысмайыл Кадыров Кыргыз маданиятынан тамган тамчылар)
7 2
III. 5-11 класстарда өтүлгөн материалдарды системалаштыруу жана жалпылаштыруу.
МҮЧӨЛ, ЖЫЛ СҮРҮҮ
Кыргыздар туулган күнүн белгилеген эмес, жашын 12 жаныбардын аты менен аталган элдик календарь менен эсептешкен. Демек, мүчөл жылдарын гана белгилешкен. Ар бир 12 жыл өткөндөн кийин адам бир мүчөлгө толот. Адам 12ге толуп, 13кө кадам шилтегенде- 1 мүчөлү, 24кө толуп, 25 ке кадам таштаганда 2 мүчөлү, ошентип, 37 үч мүчөлү, 49 төрт мүчөлү, 61 беш мүчөлү, 73 алты мүчөлү, 85 жети мүчөлү, 97 сегиз мүчөлү жана башка ушул сыяктуу болот. Ошентип, ар 12 жыл өткөн сайын кыргыздар “адамдын катары келди” деп коркушкан. Башкача айтканда, мүчөл менен кошо оору же бактысыздык, майда кырсык, чыгаша, өлүм кошо келет деп эсептешкен. Ошондуктан, мүчөл жылында түлөө кылышкан. Ал үчүн арпаны, буудайды сокуга жанчып, түгүнөн ажыратышат. Жети даамдын башы кошулган “чоң көчө” жасашат. Айыл-апаны чакырып, көчө ооз тийгизишет. Тышка от жагып, мүчөлгө толгон адамды ошол оттон аттатышат. Эски кийимдерди ошол өрткө өрттөшөт. Айрыкча, биринчи мүчөл белгиленип, баланын күч-кубатка толгонун, балакатка жеткенин белгилөө жана жамандык болбосун деген максатта аяк тептиришкен. Аны сындыра тебүүдө балага “мен сынгыча сен сын” деп айттырышкан. Ал балага келген кырсык, сынган буюм менен чыгып кетсин деген ырым. Мүчөл жашка толгондо кары дебей, жаш дебей кызыл ич кийим кийиши керек дешет. Белгилүү адис Торон Жумаевдин пикири боюнча мүчөл жашты февраль айында ай жаңыргандан кийин белгилөө керек. Аны мүчөл деп атап, адамдын жашын эсептешкен. Ал жыл сүрүү деп да аталган.
(215 сөз, Ысмайыл Кадыров.Кыргыз маданиятынан тамган тамчылар)
ЧЕЧКОР
Кыргыз элинин күркүрөгөн күздө эгин бышып, орулуп, теминип бастырылып, кырман сузарда өткөрүүчү түшүм майрамы
73
–Чечкор. Бул күнү таза кийинишип, тазаланган данды кырманга додолоп үйүп, саманын бөлүп, кырманды тазалашкан. Андан кийин төмөнкүдөй ырым-жырымдарды жасашкан. Кырман ээси додолонгон кызылдын үстүнө чыгып, жыгачтан жасалган чен идиш менен ортосунан сузуп алып, үйлөнгөн данды тегерете сээп чыгат.Андан кийин үйлөнгөн кызылдын орто ченинен жыгач күрөктүн сабы менен оң жагын көздөй туурасынан чиет. Бул Баба дыйкан менен Кыдыр аке келсе, кызылды айлана ушул чийин менен басып береке берсин деген тилеги. Андан соң үйлөнгөн кызылдын чокусу аркылуу бел сызыгына чейин кесилишкен эки чийин түшүрөт. Анан кызылдын кыбыла тарабындагы бөлүгүнө чен идишти батырып, күрөктү, айрыны жана шыпыргыны сайып коёт. Кырман ээси дандан толтура сузуп, өзүнчө жерге төгөт. Бул бей-бечараларга берилет. Андан кызылдын жанына күрөктүн бетине жандык мууздап, канын кырманга чачып, күрөк, айры, шыпыргыга сүйкөшөт. Этин ошол жерден бышырышып, кошуна-колоңдор чогулуп жешет. Кырманды түнгө калтырып, эртеси ташып кетишет. Чечкор учурунда кырманга ит келсе кубалашпайт, жылан келсе ак чачып кетиришет. Ушул учурда кырманга келген киши “Чечке береке!” деп айтат. Бул майрам алынган дандын берекесин берсин, токчулук, молчулук кошо келсин деген тилектери. Майрамга катышкандар тилек ырларын ырдашат.
(197 сөз, Ысмайыл Кадыров.Кыргыз маданиятынан тамган тамчылар)
АБИТУРИЕНТ ИНИМЕ
Сен он бир жыл мектепте окуп, бардык илимдердин негиздери менен кабардар болуп, өзүңө ылайыктуу, колуңдан келе турган, көңүлүңдү дегдетип, жүрөгүңдү өйүгөн кесипти отуз ойлонуп, тогуз толгонуп жатып тандап, ошонун артынан түшүүгө биротоло бел байлагандырсың.
Эмнеси болсо да документтериңди даярдап, кайсы бир окуу жайга тапшыра тургандыгың анык. Эми документтериңди тапшыраар алдында келечегиң жөнүндө дагы бир жолу ойлон. Өзүң тандаган кесиптин артынан түшүүгө кудуретиң жетеби, эгер окуп бүтүп алсаң, анын өтөөсүнөн чыгып, элге пайдалуу иш жасай аласыңбы? Албетте, аны келечек көрсөтөт дечи, бирок
7 4
келечектин боосу сенин азыркы чечимиңден келип чыгаарын унутпа. Эгер колуңдан келбесине көзүң жетсе, же ошол кесипке көөнүң чаппаса, тек гана башкалардын кеңеши же кыстоосу менен, ал оюңдан кайт. Өз алдыңча ойлонууга аракет кыл. “Мойнунан байлаган ит ууга жарабайт” деген ылакапты эсиңе түй. Сылаңкороздонуп кийинүү, утурумдук көңүл көтөрүүгө кызыгып ичкилик ичүү, айрым оозу бош адамдарды туурап, ооз көптүрө сүйлөө эч качан оң жолго алып барбайт. Андан көрөкчө өмүрү өрнөк адамдардын кесибин, алардын жасаган иштерин ат үстүнөн баалабай, тереңирээк үйрөнүүгө аракет кыл. Алардын баскан жолу сага өрнөк гана болбостон, сабак болууга тийиш. Аларды терең үйрөнгөнүң кесип тандооңо кеңири көмөк болот.
Сенин кесип тандооң мамлекеттик маанилүү иш экенин түшүн. Анткени кесибиң сенин коомдо ээлеген ордуңду аныктайт, талантыңды көрсөтүүчү шам чырак, келечегиңе салынган даңгыр жол болот. Сенин өзүңө кесип тандооң, көңүлүң сүйгөн кесипте үзүрлүү эмгектенгендигиң өзүңө гана эмес, өзгөлөргө да маанилүү пайда келтирет.
(223 сөз, Ысмайыл Кадыров.Кыргыз маданиятынан тамган тамчылар)
КИТЕП, БИР УУЧ ҮРӨН, БИР КУМУРА СУУ
Илгери, илгери чыгышта бир адам жашаптыр. Ошол адам акылы ашып-ташыган даанышманга келип, минтип сураган экен: “Балдарым бактылуу болсун үчүн эмне жасоом керек?”. Даанышман минтип жооп бериптир:
“Эгерде балдарым токчулукта жана жыргалчылыкта жашасын десең, анда алардын куржунуна тамак-аш салып бер. Бирок, мындай жыргал бир күнгө гана созулат. Эртеси алар эмне жегенин унутуп калат.
Эгер балдарым жыргалчылыкта бир жума жашасын десең, алтын жип менен кыюуланган кымбат кийим-кече сатып бер. Бирок бир жумадан кийин бул кийим жаңы экенин унутуп, эски буюмдай эле эсептеп калат. Ата катары жасаганың текке кетет.
Эгер балдарыңдын бактысы бир айга созулсун десең, аргымак сатып бер . Бирок бир нерсени унутпа, бир айдан кийин аргымакты жоорутуп, эшек катары минип калат.
75
Эгер балдарымдын жыргалчылыгы бир жылга улансын десең, аларга жакшынакай үй сатып бер. Бирок унутпа: жыл айланбай алар бул үйгө көнө түшүшөт да, короо-жайыңды жакшылап карабай калат.
Эгер балдарым өмүр бою жакшы жашасын десең, алардын куржунуна үч нерсени салып бер: китеп, бир ууч үрөн, бир кумура суу. Себеби, китеп-билим булагы, бир ууч үрөн-токчулук менен талбаган эмгектин белгиси, бир кумура суу-эркиндиктин жана жашоонун белгиси.
Ошентип, байыркы акылмандын акылы боюнча адамдын бактысы, адамдын руханий эркиндиги билимге, эмгекке байланыштуу экен.
(186 сөз, Кызыма кырк нуска. Түз.:Ж. Умарова)
7 6
Мазмуну
Жат жазуу жөнүндө.....................................................................
3
5-класс............................................................................................
9
6-класс..........................................................................................
20
7-класс...........................................................................................
28
8-класс.............................................................................................
36
9-класс...........................................................................................
47
10-класс.........................................................................................
56
11-класс........................................................................................
64
Акматов Кыялбек, Шадыева Эркеайым
КЫРГЫЗ ТИЛИ БОЮНЧА ЖАТ ЖАЗУУЛАР
Жооптуу редактору: Б.Абдухамидова
Техредактору: А.Тойчубаев
Компьютердик калыпка салган: Нурлан Сатыбаев
Топтошурган: Ыкыбал уулу Элдияр
Терүүгө 3.01.2016-ж. берилди. Басууга 20.01.2016-ж. кол коюлду.
Офсет кагазы. Форматы 60 х84 1/16 4,75 басма табак.
Нускасы 1000.

Көрбөгүдөй кылармын.
Ал да жалгыз, мен жалгыз;
Айталаада салышып,
Аябай кызык салайын.
Чапканы жүргөн эменин
Чамасын сынап калайын.
Күчтүүлүгүн билейин,
Күчүм келсе ушуну,
Жерине чейин сүрөйүн!&#39;.

Мына ошентип Каныкей
Кең көйнөгүн шымданып,
Келишимдүү түгөнгүр
Кериш киймин тыңданып.

Жоо дегенде түйүлүп,

Эркектин киймин кийинип
Олоңдой болгон кайран чач
Төбөгө кынай түйдү эми.
Көпкөк темир курч болот
Көмкөрө башка кийди эми.
Кабырганын себилди,
Киндиктин өөдө жагына
Кийген экен бул бейбак
Ок өтпөгөн темирди.
Тула боюн топчулап,
Толукшуган кайран бет
Бек бекитип үпчүлөп,
Алтын жаак айбалта
Артык жайлап билди эми
Кагышка салчу Ак тинте ,
Ач билекке илди эми.

Комокойлуу сыр найза
Учун болот улаткан,
Темирге сайса, өтсүн деп,&quot;
Токтобой кирип кетсин деп,!.
Бөрү тил кылып болотту
Бөгөн-бөтөн суулаткан,
Ошол кезде Каныкей
Өрүмдөн чачы өтө элек,
Өзү бала секелек.
Басып чыкса, бейбакка
Баары Букар таң калып,
Кожо, молдо аралаш
иКокуй, бейбак, кантет&quot; — деп
Карап турду жарданып.

„Эркек эмес, кыз болуп,
Эңдирип иер бекен деп,
Эпсиз баатыр эмеге,
Жеңдирип иер бекен&quot; —
Журт чочулап турганда,
Каныкейдин ак сарай
(Кыз да болсо бейбактын
Сөөлөтү артык бирдалай!)
Ал сарайды карасаң,
Асем менен жайлалуу,
Кагыш болсо, минуугө
Канча тулпар байлалуу.
Ал тулпардын ичинде
Көргөндөр мактап даң кылат
Каныкейдин Каракашка аргымак;
Сом туягы чарадай,
Арт жагында соорусу
Эркин жаткан талаадай.

Кетенчиктеп турбастан,
Келген жоодон чочунуп,
Ашып-шашып Каныкей,
Аргымакты токунуп,
Чаболоңун бек тартып,
Куюшканын узартып,
Жоого уруучу добулбас
(Үнүн уксаң, оолак кач)
Кайра байлап капшырып,
Кыраан тууган Каныкей
Канжыгага тапшырып,

Көк найза колдо койкоюп,
Көк жеке* бутта чойкоюп,
Кара болот кылычты
Жанына жалаң байланып,
Жолборстой бейбак жөнөсө,
Казыналык сарайдан
„Алдам өзүң сакта—деп,
Аң-таң калды далай жан.

Чоң Букардын үстүндө
Казыналык мунара,
Бул Каныкей чиркиндин
Айласы канча сураба.
Мунаранын түбүнө
Сайышка майдан кылдырган,
Жыгылса, жумшак болор деп,
Буттап алтын зер берип,
Кара кумдан тундурган.
Каптап кумду төктүргөн,
Балбандарга тептирген.
Сайыш кылчуу майданда
Көк найза булгап бакырып,
Каныкей турду ошондо
„Жекеге, бери келгин!&quot;—деп,
Эр Чубакты чакырып.
Күндөн, күндөн күн өтүп,

Күн мезгили келиптир

Айдан,айдан ай өтүп

Ай мезгили келиптир

Ошол кезде эр Манас

Жетиге жашы толуптур

Мунун коюлган аты Чоң

      Жинди

Болкойгон жапжаш баланын

Шер экенин ким билди.

Балача чуркап шашкан жок,

Бешке чыга келгенче,

Берениң Манас баскан жок

Чакырган аты Чоң Жинди

Мунун чын Манас атын ким билди.

Сегизге жашы келгенде

Күйүп турган чок болду.
"Айдарлуу кара калмагым,

Тим турган жанды тим

    койбой,

Тийди жаман салмагың.

Күчөсөң, түпкө жетейин,

Күчөгөн экен калмактар,

Мен бир күрпүлдөтө

кетейин!.

Ушинтип Манас бакырьш,

Кыргыздап ураан чакырып,

Кара даакы жонунда,

Кара чокмор колунда,

Балдарга эми жетти эле,

Чокмору ойноп. өттү эле,

Сексен бала чыркырап,

Быт-чыт болуп дыркырап,

Шашкан балдар мындан көп;

Жаны калбай делдеңдеп,

Качкан балдар мындан көп.

Токтоло албай кай бирөө

Тоголонуп жыгылып,

Бытпылдыктап кеткен бар,

Башы сазга тыгылып.

Калмактар качып жүргөндө,

Токтолбой Манас оолугуп,

Кырк баласы кыргыздын

Кырааны көздөй чогулуп,

Калмактын сексен баласын

Калтырбай сүрүп калыптыр.

Койгулаша кеткенин

Манас колун жулуп алыптыр.

Чөл түшүрүп баарысын

Айлына кууп барарда,

Калмак билип каларда,

Катуу бүлүк саларда"

Атакеси бай Жакып

Мал жайытын чалыптыр.

Боз айгыр менен дампайып,

Үстүнөн чыгып калыптыр.

Кырк баланы кайра айдап,

Манасты кармап алыптыр.

"Тентектигиң сында жок,

Сен теңдешип союл чабарга

Теңиз кыргыз мында жок.

Балам, биз тентип келдик

        Алтайга,

Сенин тентегиң жетет далайга!

Жөн жүрбөй сийип ийесин

Кымыз куйган күбүмө*,

Куу балам, жетет экенсин

Капкайдагы түбүмө!

Бул тентегиң койбосон,

Козголоң салат уйкума.

Көп манжуу чабуул койбойбу

Эртең өрүштөгү жылкыма?!

Чачасың жыйган малымды,

Төктүрмөк болдуң, чунак уул,

Бул калмакка канымды.

Койчу, кыймак болдуң

   жанымды!".

Балдардын баарын бакырып,

Жапырып Жакып тоскону,

Тосуп алып баарысын,

Байыркыны козгоду:

"Уулун бала кырды деп,

Уятты калмак кылбайбы.

Уулум, сенин айыңдан

Ушул турган кыргызды

Такыр кырып салбайбы!..

Жакып оозун жыйгыча,

Ачып көздү жумгуча,

Абакең Балта ак жолтой

(Сүйлөгөнү - жарыя,

Калың кыргыз ичинде,

Кадыры бийик карыя)

Кайрылып айткан сөзү бул:

"Жакып, жылкың менен

      жерге кир,

Бизге белге таңуу уул ушул.

Эркек бала шок болсун,

Мал багар уул болгончо,

Бар болгончо, жок болсун.

Артыңа колуң байланып,

Бери карай айдалып,

Чыккан күнү өлгөнбүз,
Күлдү кыргыз ичинде

Мындай тентек жок болду.

Каары келип кармаса,

Чыңырып балдар чыркырайт,

Катуулукка чыдабай
Өлгөн эмей эмне,

Өңгүрөп, өксөп жүргөнбүз.

Аман жүрсө бул уулуң

Талаадан жыйнайт көчүңдү;

Алып берет Манасым,

Капкайдагы өчүңдү.

Малга ишенген онобу?

Малың бала болобу?

Арбаттуу Жакып, аты улук

Балам малды чачар деп,

Азыр болдуң макулук*!

Кара адырмак каркайган

Кара-Өзөн кайда, бел


Абадагы булуттун
Салкынан бүткөндөй.
Асмандагы ай, күндүн
Жаркынынан бүткөндөй...» (Манастын сымбатына карата айтылган саптар) — деп
салыштыруунун эң элестүү үлгүлөрүн берген, же:
«Маңдайы жазы, башы кууш,
Бар боюнда турат тууш!
Кочкор тумшук, кош кирпик,
Көркү калча, көзү тик!
Жалаяк ооз, жар кабак,
Жаагы жазы, ээги узун,
Эрди калың көзү үңкүр,
Эр мүнөзү көрүнөт! ...
...Кең көкүрөк, жайык төш,

Аркасы кең бели түз,
Айбаты катуу, заар жүз
Пил мүчөсү көрүнөт!
Жолборс моюн, жоон билек,
Бөрү кулак, жолборс төш
Бөлөкчө түрү бар экен»
(Жакыптын жаңыдан төрөлгөн Манасты көргөндөгү сынаганы) — деген сыяктуу таамай
портрет түзгөн ыр саптарын Сагымбайга гана жеке таандык саптар дешке да, ошондой
эле бул саптарды Сагымбай бүт бойдон башкалардан үйрөнүп алган дешке да болбойт.
Мындай өтө чебер, кооз ыр саптары Сагымбайдын вариантында бирлеп-экилеп эле
саналбайт. Анын зор талантынын да жана ал эл иштеп чыккандарды терең
өздөштүргөндүгүнүн да далили катарында бул вариант ушул түрдөгү эң кооз ыр
саптарына өтө бай экендигин айтуу жеткиликтүү болор. Бир нече мисалдар келтирүүнү
жөндүү деп эсептейбиз.
Манас баатырдын согуштук аты Аккуланын сыны мындай сүрөттөлөт:
 кайда?

Абайлап Жакып, кебимди ук:

Аталаш кыргыз эл кайда?

Кечээ кылчайганды кырганда,

Чамгарагың талкалап,

Кара калмак киргенде,

Каяшаяк бергендин

Куйкасын бөлө тилгенде,

Кержеңдеген кежирдей

Тирсегинен  илгенде,

Бейлеп билгин бай Жакып,

Мына ошондо өлгөнбүз.

Бул душмандын кордугун

Так эки миң жолу көргөнбүз.

Бардигер күчүн салганда,

Баланы тартып алганда,

Бурулбай басып кайгырдык,

Малың турмак, Жакып бай,

Бир туугандан айрылдык!

Кечээ кызыкты калмак

    кылганда,

Кыргызды чаап алганда,

Биздин катын, кызды

 олжолоп,

Күл чыгарган күң кылды.

Ойноо бала уулуңду

Уй кайтарган кул кылды.

Ойлосоң боло, ой Жакып,"

Мындай ишти ким кылды?

Аркар, кулжа тоонуку,

Сенин кейип жаткан бул

       малың,

Айдаса бир күн, жоонуку.

Бул тентек бала оңолот,

Өлбөсө бир күн журттуку.

Бекерге жыйган куу малың,

Кыйкырса бороон, жуттуку.

Андан көрө, бай Жакып,

Адырда жылкы алты сан,

Айдап жылып калалык.

Кара малдын баарысын

Чубатууга салалык.

Алты ай минсе арыбас

Алтымыш асый болгончо,

Азуу сайып* карыбас

Ат мыктысын табалы.

Айгай укса шашпаган,

Ай караңгы түн келсе,

Бир изин ката баспаган

Кара байыр-казанат*

Калбыр өпкө, жез билек*

Ат күлүгүн алалы.

Бир адамга туйгузбай,

Издегенге билгизбей,

Ок өтпөс тон кийгизип,

Ок жетпес ат мингизип,

Манасты жоого сактап

   багалы.

Айланы мындай табалы".

Эрешен тартып эр болсо,

Эр уулу менен тең болсо,

Билбегенин билгизип,

Минтип жолго салалы.

Туйбаганын туйгузуп,

Туура жолго салалы.

Өйдө чыксак Манасты

Өбөк кылып алалы.

Ылдый түшсөк Манасты

Жөлөк кылып алалы.

Бул тентек Манас баланы

Кыргыз бүткөн чогулуп,

Эркелетип көрөлү.

Ээленсе, кара калмактан,

Ушу Манас бала үчүн,

Ажал жетсе, өлөлү!".
Көзүнүн жашы буркурайт.
Кырк баланы кырк үйдөн
Манас бир күнү жыйнап алыптыр.
Чоң Алтайдын талаага
Чогултуп оюн салыптыр.
Кара кытай,манжуудан
Сексен бала барыптыр.
Сез көрсөтүп кыркына
Сестеңдешип калыптыр.
Сексенинин ичинде
Боз калмактын чоң уулу
(Ары чогоол,ары эр)
Манастын жолун торгоду.
Сексен бала оңбоду,
Кызы талак бурут!-деп,
Беркилерди кордоду.
Тентип келген бурут!-деп,
Бул буруттун балдарын
Чуркуратып курут!-деп,
Сексен бала качырып,
Кырк балага асылып,
Далайынын кыркынын
Тизеси жерге бүгүлдү,
Сексен бала алдында
Келин болуп жүгүндү.
Жекелер жаным соога
   - деп,
Чымындай жандан түңүлдү.
Карап турса качканын,
Билегинен сап кеткен,
Жүрөгүнөн кап кеткен;
Чыркырап, качып жүгүрөт,
Чымындай жандан түңүлөт.
Балдар минтип турганы,
Кырк баланы сексени
Жалынса болбой урганы
Даакылары тытылып,
Балдар ыйлап, ойбойлоп,
Манас турат калмактарды
        койкойлоп
Койкойлосо болгон жок,
Кара калмак онгон жок,
"Кой! кой!" - деп турса
    Манаска
Желиккен балдар жеткени,
Жети чокмор, төрт муштум
Баатырдын башына тийип
         өткөнү.
Жети чокмор жегенде
Кыдырата карабай,
Кыранын, согуш көрсөттү,
Кылча жанын аябай.
Тегерегин карабай,
Тепкилешти көрсөттү,
Теги эле жанын аябай.
Майлаган буудай жүздөнүп,
Күүгүм туман көздөнүп,
Өрттөй көзү бек жайнап,
Каары боюн чын кармап,
Каалгадай кашка тиш -
Калайыктан башка тиш
Кашкайып. чыгып алыптыр.
Кырк балага дем болуп,
Кыркын баштап оңдонуп,
Кызык мушташ салыптыр.
Адамзаттын агып турган тиричилиги дайыма болочокко багытталганы менен, өткөн тажрыйбасы
— анын түпкү күлазыгы, таянган тоосу, келечек урпактарга энчилеген мурасы. Мунсуз коомдук
жана маданий турмуштун уланышы мүмкүн эмес. Бул аныктама эң оболу сөз табиятына таандык.
«Өнөрдүн алды кызыл тил» деп илгеркилер бекер айтпаса керек. Чоң кеменгерлик менен айтылган
нерсе — эмне гана болбосун, адам тарабынан жасалган ар бир кыймыл, аракет, бүткөн иш жана
чектелген максат алды менен адамдын аң-сезиминен даярдалып чыгат. Сөздөн, ойдон башталып,
адамдын ар түркүн жетишкени тажрыйба катары кайра ойго, сөзгө келип бекемделет, аң-сезимди
байытат.
Азыркы мезгилде сөз сапаты күтүлбөгөн тездик менен сапаттан-сапатка, баскычтан-баскычка
дүркүрөп көтөрүлүп жатат. Илимдеги, техникадагы, коомдук турмуштагы чукул өсүштөр,
кубулуштар инсанаттын1
ой жүгүртүүсүн күндөн-күнгө шаштыртып, түгөнгүс информациянын
дайрасында утурлатып барууда. Ушундан келип чыккан көрүнүш — жаңы маданияттын таасири
табийгый түрдө кылымдардан бери келаткан сөз өнөрүнүн калыптарын «бузуп», ал турмак, анын
классикалык эрежелерин дагы жаңылантууга, түрдөнтүүгө алып келди? Көркөм адабияттын
философиялык, имандык22 маңызынын барган сайын тереңдеши адам жарык келечекке,
прогресске умтулуусун сүрөттөө эң маанилүү, эң зарыл борбордук маселеге айланышы — бул
биздин күндөрдүн талашсыз белгиси.
Ошондой болсо да, элдин генийинен жаралган көркөм сөз өнөрүнүн не бир асыл заттары байыркы
туңгуюктан бери карай оор, узак сапар тартып, өзүнүн наристе нукуралык сапатын коротпой,
биздин күнгө жетип, бүгүнкү күндүн реалдуу көрүнүшү катарында кабыл алынат. Дайыма
кыймыл-аракеттин, дайыма жандуу организмдин касиетине ээ мындай баа жеткис асыл зат өткөн
маданий эстеликтин чегинен чыгып, түз эле азыркы учурдун талабына шаймашай жооп берген
жандуу эстетикалык кубулуш катарында элдин реалдуу руханий асылдыктарына келип кошулат.
Кыргыз элинин улуу мурасы — эпикалык традициясы мына ушундай баа жеткис руханий
байлыкка жатат. Кыргыз эли Борбордук Азиядагы эң байыркы элдердин бири экени тарыхка
маалим. Өзүнүн өсүш жолунда узак, татаал кылымдарды башынан өткөргөн кыргыз эли эпикалык
маданияттын эң бийик үлгүлөрүн жаратууга жетишкен. Башка элдер өзүнүн өткөндөгү
маданиятын, тарыхын жазма адабиятта, скульптурада, архитектурада, театр, сүрөт искусствосунда
сактап келген болсо, кыргыз эли өзүнүн бүткүл аң-сезимин, ар-намысын, күрөшүн, көздөгөн
максатын жана бир катар учурларда реалдуу тарыхый окуяларын оозеки эпикалык жанрда
чагылдырган. Тил жана эпосторду изилдеген өткөн кылымдагы белгилүү алман немец филологу
Якоб Гримм: «Биздин тилибиз—бул биздин тарыхыбызда»,—деп жазгандай, биздин улуттук
тилибиз жана эпикалык дастандарыбыз — биздин тарыхыбыз деп айтууга толук акыбыз бар.
Ушул жагдай, ушул шарт эпостун ар түрдүү тарыхый, турмуштук багытта өсүп-өнүгүшүнө алып
келген. Маселен, «кенже» эпос деп аталган поэмаларды алып көрөлү. Адам жана табияттын
сыйкырдуу күчтөрү жөнүндөгү «Төштүк», адам жана жаратылыш жөнүндөгү «Кожожаш»,
социалдык-турмуш жөнүндөгү утопиялуу «Кедейкан», романтикалуу сүйүү жөнүндөгү «Олжобай
менен Кишимжан» эпостору улуу «Манас» эпосуна карата гана шарттуу түрдө кенже эпос деп
аталат. Болбосо булардын ар бири өзүнчө зор дүйнө, түгөнгүс байлык.
Бирок, кантсе да кыргыз элинин мына ошол байыркы ата мурасынын эң туу чокусу — улуу
«Манас» эпосу. Чынында да «Манас» жомогу өзүнүн кайталангыс көркөмдүк кубаты боюнча,
нечен кылымдардын кайгылуу, оор окуяларын тулку боюна сиңирип, имандык, философиялык
мазмундуу жыйынтыктоолору боюнча, элдин тагдырын ар тараптан: жашоо-тиричилик,
жоокерчилик, үй-бүлө шарттары, ар түрдүү салт-санаа, социалдык-коомдук турмуш тарабынан
кеңири жана толук камтышы боюнча, дүйнөдөгү эң сейрек кездешкен дүйнөлүк поэтиканын
эстеликтеринин үлгүлөрүнө жатат.
Сөз жок, /Манас» эпосунда реалдуу турмуш, тарыхый окуялар (кыргыз элинин тагдырына
байланыштуу) чагылганы талашсыз. Ал турмак, эпостун келип чыгышы да белгилүү бир тарыхый
кырдаалга байланыштуу болушу мүмкүн. Бирок, «Манас» тарыхый санжыра эмес. Бул баарынан мурда ошол тарыхый жана реалдуу окуялардын негизинде кыргыз элинин чыгармачылык
генийинен жаралган, улам такталып, тазарып, артыкбаш жүктөрдөн бошонуп, керектүү, зарыл
жаңы кошумчаларды кабыл алып, тулку боюна сиңирип өзүнүн бүгүнкү көз кайкыган
бийиктигине жеткен көркөм чыгарма. Ошондуктан бул чыгармада кадимки кадыресе жашоо
тиричилик менен катар, акыл жеткис укмуштуу фантастика, тарыхый окуялардын алыскы
чагылышы менен катар, шумдуктуу миф табийгый түрдө бирге, жанаша жашайт. Аларды биринен
бирин ажыратууга, бөлүп алууга болбойт. Алар бирине бири өтмө катар чырмалышкан. Элдин
көркөмдүк аң-сезими аркылуу муундан-муунга, укумдан-тукумга өткөн «Манас» эпосу, ошентип,
бышып жетилип, чыңалып, күчүнө толуп турган кезде бизге, биздин күнгө туш келди. Бул анын
зор тарыхый бактысы. Болбосо ким билет, эпос эмес, эпосту жараткан эл улам бир трагедиядан
бир трагедияга учурап, азаюудан-азаюуга бараткан. Улуу Октябрдын жаркыраган таңы менен
кыргыз эли капарына келбеген жаңы дүйнөгө туш келип, анын бирден-бир перзенти «Манас»
эпосу сөздүн түз маанисинде да, каймана маанисинде да кайрадан жаралды. Улуу эпос эми өзүнүн
экинчи өмүрү, түбөлүк өлбөс өмүрү, китептин өмүрү менен жашоо дооруна өттү. Ошентип, бир
мезгилде ооздон оозго өтүп, уруудан урууга гана белгилүү болгон зор эстетикалык окуя өзүнүн
накта көркөмдүк наркына ээ болуп, дүйнөлүк маданияттын алтын казнасына түздөн-түз келип
кошулду.
Тарыхый көз караш менен караганда «Манас» эпосу башка эстетикалык өлчөмдүн негизинде,
башка талап, башка тарыхый-турмуштук шартта жаралган. Ага бүгүнкү күндүн адабиятынын
көркөм жана идеялык максаттарын коюуга, ага бүгүнкү күндүн адабиятынын законченемдери
менен мамиле жасоого болбойт. Ошондой болсо да эпос биздин күндөргө жеткирген тарыхый
чындыкты жана көркөм чындыкты бүгүнкү күндүн тили менен, түшүнүктөрү менен
түшүндүрүүгө жана аныктоого толук болот. Эмне үчүн, кеп ушунда.
Байыркы доордо, дүйнөлүк маданияттын кербен жолунан алыста, обочодо, айрыкча тарыхый
шарттар менен, өзүнчө бир аймак менен чектелген кырдаалда жаралган бул эпос бизге эмнеси
менен, кандай асыл заты менен баалуу? Ириде айтылуучу сөз мындай: эпостун эң негизги идеясы,
анын бүткүл «кан тамырын» аралап өткөн идея адамзаттын жаралышынан бери адамды аздырыптоздуруп, кубантып-сүйүнтүп, издентип, улам алдыңкы максаттарга умтултуп, адам чаалыгып,
чарчап баратканда ага канат байлап, күч берип, дем берип келген өлбөс, карыбас идея. Эпостун
бүткүл көркөмдүк түзүлүшү, пафосу эң негизги бир идеяны баштан-аяк улап, өөрчүтүп-өнүктүрүп
отурат, ал эркиндик идеясы, көз каранды эместиктин идеясы. «Манас» эпосунун өлбөс-өчпөстүгү,
түбөлүктүүлүгү, дүйнөлүк баа жеткис маданий эстеликтердин катарынан орун алышы да дал ушул
идеялык-эстетикалык касиетине байланыштуу.
Эпос ырдаган, эпос даңазалаган эркиндик, көз каранды эместик идеясы менен бүгүнкү биз
түшүнгөн эркиндик, көз каранды эместик идеясынын ортосунда ички маани-мазмуну боюнча
асман-жердей айырма бар. Бирок, бизге эпос дал ошонусу менен баалуу, дал ошонусу менен
кымбат, анда элдин эркиндик жөнүндөгү идеалы, философиясы, имандык чен-өлчөмдөрү
бузулбай, «таралбай», ошол жаралган калыбында жеткендигинде. Албетте, эпос деген — эпос. Ар
түрдүү тарыхый кырдаалдарга ылайык эпостун көркөмдүк турпатына, кала берсе идеялык
түзүлүшүнө ар түрдүү катмарлануулар болбой коюшу мүмкүн эмес. Бүгүнкү окуучу, дүйнөлүк
классика, дүйнөлүк фольклор менен кабары бар окуучу, аны оңой эле сезет. Катмарлануунун өзү
да эпостук касиет. Мындагы эң маанилүү башкы маселе — «Манас» эпосунун түпкү нукура
идеясы миң жылдар бою ар түрдүү тоскоолдуктарга, кысымдарга учураганына карабастан өзүнүн
наркын коротпой биздин улуу заманга жеткенинде. Бул — эпостун майтарылгыс күчү.
«Манас» эпосу — бийик гуманизмге сугарылган эпос. Мындай деп айтыш бир караганда
парадоксалдуу угулушу мүмкүн. Анткени, эпос баштан-аяк согуштук жүрүштөргө, чабуулдарга,
кандуу кыргынга негизделген. Мындайынча жөнөкөйлөштүрүп айтсак, Манастын бүт өмүрү
согушта, чабуулда өтөт. Ал өзүнүн эң акыркы жүрүшүнө акылман аял Каныкейдин каршы
болгонуна карабастан жөнөйт. Ушул жолку кыргында Манас өзү катуу жарадар болуп (ал
ошондон акыры каза табат) кырк чоросунан бүт айрылды «Манас» эпосу ушундай финалына,
жыйынтыгына карабастан, бийик гуманизм идеясын бекемдеген, адамды сүйүү, адамды баалоо
коом турмушунун эң бийик имандык нормасы экенин бекемдеген дүйнөлүк гениалдуу эпостун
катарына кирет.
Эпосту жараткан элдин акылмандуулугу көркөм чыгарманын трагедиялуу финалынан эле даана
сезилип турат. Мындай кайталангыс финал улуу чыгармага гана мүнөздүү жана жарашыктуу Манастын өлүмү жана кырк чоронун кырылышы айтып бүткүс трагедия. Азыркы тил менен
айтканда Шекспирдин талантына шайкеш трагедия. Эгерде, элдин баатыры журттун айтканына
көнбөй адилетсиз чабуулга аттанса, анда, эл өзүнүн сүйүктүү каарманын да аябайт. Эпостун
гуманисттик жыйынтыгы да мына ушунда.
Илимий терминология менен айтканда «Манас» эпосун баатырдык эпостун катарына кошушат.
Бул чындыкка туура келет. Ошондой болсо да эпос караманча согуштук жүрүштөрдү гана
баяндап, даңазалап чектелбейт. Эпос камтыган окуя, турмуш өтө кеңири жана ар түрдүү. Ал
кадимки тиричилик ырым-жырымдан баштап, адамдын эл, жер менен болгон татаал байланышына
чейин сүрөттөйт. Аш, той, каада-салт, айтор, адам турмушуна, тилегине, умтулуу-максатына
тиешелүү окуялардан сүрөттөлбөй калган эч нерсе жоктой. Башкасын айтпаганда деле,
Көкөтөйдүн ашында сүрөттөлгөн каада-салт эмне деген эстетикалык мааниге ээ. Дал ошол
көркөмдүктүн күчүнөн улам байыркы турмуштук көрүнүштөр өзүнүн кадыресе этнографиялык
алкагынан чыгып, адамдык адилеттүүлүктү, акылмандыкты даңазалаган терең философиялык
жыйынтыктоолорго келет.
Эпостун бийик гуманизми, имандык сабагы андагы таасын тартылган Аялдын сонун образынан
эле сезилет. Ал гана эмес бүгүнкү күндүн эстетикалык талабы, түшүнүгү менен эле мамиле этсек,
эпостогу Аял анчейин ишмер, колунан көөр төгүлгөн уз гана эмес, эң оболу ал — өзүнчө сын көз
карашка ээ болгон индивид, инсан, ошону менен бирге ал жоокердин теңтайлаш шериги, акылман
кеңешчиси, баатырдыгынан да кем калбаган жан жолдошу. Ошол түнт заманда, дүйнөлүк маданий
прогресстен сырткары шартта таралган элдин эпосунда аялга ушундай баа берип, аялдын акылын,
ибаатын, ишмердүүлүгүн, баатырдыгын романтизациялаган көркөм чыгармага азыр да таң калбай
кароого мүмкүн эмес.
Арийне, эпостун көркөмдүк структурасын, укмуштуу сүрөттөөлөрдүн табыятын, бир чети куудул
сөздөн башталып, бир чети трагизм менен аяктаган татаал стилдик кубулуштардын ички сырын
ачып, чечмелеп көрсөтүү — адабиятчы-фольклорчунун жумушу. Мен, биерде, азырынча жазуучу
катарында гана жалпы адабиятка түздөн-түз тиешем, катнашым бар болгондуктан гана «Манас»
эпосу сөз өнөрүнүн эң бийик, эң таза үлгүлөрүнө жатарын айтпай коё албайм. Жөнөкөйлөштүрүп
айтканда, кол жазмадан окуганда бир учурга тамшанып, таң калбай коюуга болбойт. Ал мындай.
Эпосто баатырлар, чоролор, дөөлөр сүрөттөлөт, алар минген тулпарлар сүрөттөлөт, алардын ар
биринин курал-жарактары, жоокер кийими сүрөттөлөт. Эпосто ошондой эле ар түрдүү аялдар
сүрөттөлөт. Алардын иштеген иши, даярдаган буюмдары, сайган саймаларынан тартып, сырткы
кебете-кешпирине чейин сүрөттөлөт. Эпосто толуп жаткан согуштук эпизоддор, баатырлардын
жекеме-жеке беттешүүлөрү сүрөттөлөт. Жаратылыштын ар түрдүү кубулуштарынан тартып,
адамдын ички кайгы-кубанычына чейин сүрөттөлөт. Мына ушунун баарын манасчыдан угуп
отуруп, же жазылып алынган кол жазмадан окуп отуруп, ар бир сүрөттөө өз ордунда экенин
көрүп, ар бир сүрөттөөнүн өзүнчө көркөмдүк системасы, көркөмдүк максаты бар экенин сезип,
элдин көркөмдүк фантазиясына таң калбай койбойсуң. Маселе бул жерде таамай, так айтылган
салыштыруу, эпитетте гана эмес. Кеп, кылымдар бою өз ичине камтылган көп катмарлуу эпостун
мазмунга, адам турмушунун ар түрдүү жактарын, социалдык-турмуш, сүйүү-лирикалык,
моралдык-этикалык маселелерин, байыркы кыргыздардын географиялык, медициналык,
астрономиялык, философиялык түшүнүктөрүн бүтүндөй камтыган эпостук мазмунга, бир учу
жомоктон, мифтен, фантастикадан башталып, бир учу реализмге (фольклордук маанидеги) келип
жеткен көркөм форманын бипбирдей жанаша өсүп, бир бүтүн гармония түзгөнүндө. «Манас»
эпосунун мазмундук жана көркөмдүк гармониясын айрыкча манасчынын аткарып жаткан
процессинде, айрыкча, унутулгус Саякбай сыяктуу улуу манасчы аткарып жатканда сезесиз. Бул
учурда эпостун, маселен, алсак, Каныкейдин Тайторуну чапканы, Алмамбеттин арманы сыяктуу
атактуу окуялар гана эмес, ар бир сөз, ар бир ыр сабы, ар бир тирада манасчынын не бир кыймыларакети, үнү сырткы кубулуштары менен айкалышып, ушулардын баары бир асыл заттан
жаралгансып, ажырагыс бирдикти түзөт. Мына ошондо «Манасты» угуп отуруп, анын не бир
кооздук-асылдыгына моокуң канып, ошол жазуусу жок, жазуу маданиятынан алыс шарттарда,
кыргыз эпосу ушундай таңгаларлык көркөмдүк жарашыкка, сөздү, музыканы, театрды өзүнө
бириктирген гармонияга кантип жетти экен деп ойлойсуң. Мына ушул укмуштуудай көркөмдүк
гармониянын касиетинен улам эпосто сүрөттөлгөн Кошой, Жолой, Макел дөөлөрдөн тартып,
Манас баштаган чоролорго чейин, Бакай карыядан тартып, акылман Каныкейге чейин,
Коңурбайдан тартып, Көзкамандарга чейин белгилүү турмуштук шарттарда жашаган тирүү кеипкерлердей көз алдыбыздан тартылып өтөт. Биз ал турмак, кээде бул каармандар эпостук
көркөм образдар экенин унутуп коюп, чынында да бир доордо, бир кылымдарда реалдуу жашаган
тарыхый адамдардай сезип кетебиз. Көркөм чыгарманын багынтар күчү, өлбөстүк касиети дал
ушунда эмеспи. Көркөмдүктүн бийик чен-өлчөмү менен караганда эле Манас, Алмамбет, Чубак,
Сыргак, Бакай, Коңурбай сыяктуу монументалдуу планда тартылган образдарды айтпай эле коёлу,
эпизоддук каармандардын катарына кошулган (азыркы адабий түшүнүктү дагы бир жолу
колдонуп айтсак) Тазбаймат, Кыргыл чал сыяктуу персонаждардын так элестүү типологиясы
жагынан эң мүнөздүү образын түзүү өтө өнүккөн, бышып жетилген көркөм ойлоо аң-сезимине
негизделери талашсыз. Кыргыз элинин мына ушундай көркөм ойлоо аң-сезими баарынан мурда,
баарынан күчтүү эпикалык жанрда, эпикалык традицияда көрүндү. Кыргыз элинин эпикалык
көркөм ойлоо аң-сезимин философиялык, эстетикалык, психологиялык, филологиялыкфольклордук жагынан терең жана комплекстүү изилдөө окумуштуулардын кезектеги милдети деп
түшүнөм. Анткени, оозеки чыгармачылыктагы көркөм ойлоо аң-сезиминин жалпы көркөмдүк
принциптери, маселен синкретизм, индивидуалдуу автордун белгисиздиги, же жоктугу, оозеки
формада өнүгүү ж. б. «Манас» эпосуна мүнөздүү болсо дагы, менин терең ишенимимде эпос
катарында бул көркөм чыгарма дүйнөлүк эпикалык практикада өтө уникалдуу көрүнүштүн
катарына жатат. Бул бөтөнчөлүк баарынан мурда эпостун структуралык негизинде жаткан көркөм
ойлоо аң-сезимине байланыштуу. Дал ушул кылымдардан бери өнүгүп-өөрчүп келаткан көркөм
ойлоо аң-сезиминин бай жана күчтүү традициясынын негизинде гана Сагымбай Орозбаков,
Саякбай Каралаев сыяктуу индивидуалдуу көркөм сүрөткерлер (негизинен «Манас» эпосун кесип
кылгандар) өсүп чыгышкан. Тилекке каршы ушундай улуу манасчылардын далайынын аты
унутулуп, тарыхтын терең, калың катмарларында калды, айрымдар легенда түрүндө бизге жетти,
кээ бирөөлөрү жөнүндө үстүртөн гана дарегибиз бар. Бирок, оозунан а дегенде эле ыр төгүлгөн,
улуу эпостун уйкаштары чубурган не бир залкар манасчылардын болгону, манасчылардын өзүнчө
бир «мектеби», уламалуу салты болгону күнөмсүз иш. Мына ошол улуу салтты улагандардын
бири, азыр биз вариантын өзүнчө китеп түрүндө жарыялап отурган Сагымбай Орозбаков.
Өзүн көрбөсөк да, манасчы Сагымбай Орозбаковдун ашкере даңкы ушул күнгө чейин
калың журттун арасында ооздон түшпөй айтылып келе жатат. Бул кокусунан келип чыккан иш
эмес. Үстүбүздөгү кылымдын башында жашап өткөн Сагымбай Орозбаков маалыматтарга
караганда, манасчылардын тизмесинде башкача бир орун ээлеп, өзүнчө бийиктелген аскар-тоо.
Албетте, муну калктын аңызы, сүймөнчүлүгү десе болоор. Ал эми Сагымбай Орозбаковдун өз
оозунан 20-жылдарда изилдөөчүлөр жазып алган «Манас» дастанын окуп көрсөк, жогорудагы
айтылган Сагымбайдын даңкы эң орундуу экени апачык боло түшөт.
«Манасты» көп эле жомокчулар айтып келген. Алардын устаттыгына эч кандай күмөн койбой
Сагымбай Орозбаковдун өнөрүн айырмаланта бөлүп кароого толук эби бар. Сагымбайдан
жазылып калган тексттерди кунт коюп окуп чыккан ар бир адам Сагымбайдын сөз байлыгына,
акындык чеберчилигине, ташкындаган сүрөткер кудуретине баш ийбей койбойт. Бул бир ааламда
укмуш жаралган уникалдуу талант. Балким, эч убакытта кайталанбас руханий көрүнүштүр.
«Манас» — «Манас» болгондон берки эпостун тамчыга тамчы кошулуп, сөзгө сөз, ойго ой
кыналып, байыркы кыргыз журтунун бүткүл чыгармачылык кубатын Сагымбай бир өзү дилине
сыйгызып тургандай сезилет.
Мына, эми Сагымбайдын айткандары китеп катары окурмандарга тартууланууда. Улуттук
маданияттын алды-артын түшүнгөн ар бир адам буга кубанбай коё албайт. Улуу нерсени окуп
моокуну кандырууга улуу маданият керек экени белгилүү. Жетимишинчи жылдардагы кыргыз
окурмандарынын даярдыгы бир кыйла өсүп, дүйнөлүк маданияттын даражасына жетилип отурат.
Демек, өткөн замандардагы көркөм мурастарга тийиштүү сын көз менен мамиле этип, ошол
кездеги идеяларды азыркы күндөгү идеялардын бийиктигинен ылгап кабылдоосу закон ченемдүү
иш. Мисалы дейли, жер жүзүндө китеп аттуунун төл башы байыркы «Библияда» биздин коомдук
көз карашыбызга шайкеш келбеген жерлери толуп жатат. Ошого карабай, бүткүл байыркы
инсанатка тиешеси бар «Библияны» адабий эстелик катарында биз танбайбыз. Биз аны кайсы
доордо, кандай тарыхый баскычта, коомдун кандай социалдык абалында, инсанаттын өнүгүш
жолунда бул китеп кандайча түзүлүп, ошол заманда кандай идеяларды көздөгөнүн эске алып оң,
терс жактарын сын көз менен аныктап, аны менен катар бүткүл инсанат маданиятынын байыркы
эстелиги катарында биз аны баалайбыз. Манастын өлүмү жана кырк чоронун кырылышы айтып бүткүс трагедия. Азыркы тил менен
айтканда Шекспирдин талантына шайкеш трагедия. Эгерде, элдин баатыры журттун айтканына
көнбөй адилетсиз чабуулга аттанса, анда, эл өзүнүн сүйүктүү каарманын да аябайт. Эпостун
гуманисттик жыйынтыгы да мына ушунда.
Илимий терминология менен айтканда «Манас» эпосун баатырдык эпостун катарына кошушат.
Бул чындыкка туура келет. Ошондой болсо да эпос караманча согуштук жүрүштөрдү гана
баяндап, даңазалап чектелбейт. Эпос камтыган окуя, турмуш өтө кеңири жана ар түрдүү. Ал
кадимки тиричилик ырым-жырымдан баштап, адамдын эл, жер менен болгон татаал байланышына
чейин сүрөттөйт. Аш, той, каада-салт, айтор, адам турмушуна, тилегине, умтулуу-максатына
тиешелүү окуялардан сүрөттөлбөй калган эч нерсе жоктой. Башкасын айтпаганда деле,
Көкөтөйдүн ашында сүрөттөлгөн каада-салт эмне деген эстетикалык мааниге ээ. Дал ошол
көркөмдүктүн күчүнөн улам байыркы турмуштук көрүнүштөр өзүнүн кадыресе этнографиялык
алкагынан чыгып, адамдык адилеттүүлүктү, акылмандыкты даңазалаган терең философиялык
жыйынтыктоолорго келет.
Эпостун бийик гуманизми, имандык сабагы андагы таасын тартылган Аялдын сонун образынан
эле сезилет. Ал гана эмес бүгүнкү күндүн эстетикалык талабы, түшүнүгү менен эле мамиле этсек,
эпостогу Аял анчейин ишмер, колунан көөр төгүлгөн уз гана эмес, эң оболу ал — өзүнчө сын көз
карашка ээ болгон индивид, инсан, ошону менен бирге ал жоокердин теңтайлаш шериги, акылман
кеңешчиси, баатырдыгынан да кем калбаган жан жолдошу. Ошол түнт заманда, дүйнөлүк маданий
прогресстен сырткары шартта таралган элдин эпосунда аялга ушундай баа берип, аялдын акылын,
ибаатын, ишмердүүлүгүн, баатырдыгын романтизациялаган көркөм чыгармага азыр да таң калбай
кароого мүмкүн эмес.
Арийне, эпостун көркөмдүк структурасын, укмуштуу сүрөттөөлөрдүн табыятын, бир чети куудул
сөздөн башталып, бир чети трагизм менен аяктаган татаал стилдик кубулуштардын ички сырын
ачып, чечмелеп көрсөтүү — адабиятчы-фольклорчунун жумушу. Мен, биерде, азырынча жазуучу
катарында гана жалпы адабиятка түздөн-түз тиешем, катнашым бар болгондуктан гана «Манас»
эпосу сөз өнөрүнүн эң бийик, эң таза үлгүлөрүнө жатарын айтпай коё албайм. Жөнөкөйлөштүрүп
айтканда, кол жазмадан окуганда бир учурга тамшанып, таң калбай коюуга болбойт. Ал мындай.
Эпосто баатырлар, чоролор, дөөлөр сүрөттөлөт, алар минген тулпарлар сүрөттөлөт, алардын ар
биринин курал-жарактары, жоокер кийими сүрөттөлөт. Эпосто ошондой эле ар түрдүү аялдар
сүрөттөлөт. Алардын иштеген иши, даярдаган буюмдары, сайган саймаларынан тартып, сырткы
кебете-кешпирине чейин сүрөттөлөт. Эпосто толуп жаткан согуштук эпизоддор, баатырлардын
жекеме-жеке беттешүүлөрү сүрөттөлөт. Жаратылыштын ар түрдүү кубулуштарынан тартып,
адамдын ички кайгы-кубанычына чейин сүрөттөлөт. Мына ушунун баарын манасчыдан угуп
отуруп, же жазылып алынган кол жазмадан окуп отуруп, ар бир сүрөттөө өз ордунда экенин
көрүп, ар бир сүрөттөөнүн өзүнчө көркөмдүк системасы, көркөмдүк максаты бар экенин сезип,
элдин көркөмдүк фантазиясына таң калбай койбойсуң. Маселе бул жерде таамай, так айтылган
салыштыруу, эпитетте гана эмес. Кеп, кылымдар бою өз ичине камтылган көп катмарлуу эпостун
мазмунга, адам турмушунун ар түрдүү жактарын, социалдык-турмуш, сүйүү-лирикалык,
моралдык-этикалык маселелерин, байыркы кыргыздардын географиялык, медициналык,
астрономиялык, философиялык түшүнүктөрүн бүтүндөй камтыган эпостук мазмунга, бир учу
жомоктон, мифтен, фантастикадан башталып, бир учу реализмге (фольклордук маанидеги) келип
жеткен көркөм форманын бипбирдей жанаша өсүп, бир бүтүн гармония түзгөнүндө. «Манас»
эпосунун мазмундук жана көркөмдүк гармониясын айрыкча манасчынын аткарып жаткан
процессинде, айрыкча, унутулгус Саякбай сыяктуу улуу манасчы аткарып жатканда сезесиз. Бул
учурда эпостун, маселен, алсак, Каныкейдин Тайторуну чапканы, Алмамбеттин арманы сыяктуу
атактуу окуялар гана эмес, ар бир сөз, ар бир ыр сабы, ар бир тирада манасчынын не бир кыймыларакети, үнү сырткы кубулуштары менен айкалышып, ушулардын баары бир асыл заттан
жаралгансып, ажырагыс бирдикти түзөт. Мына ошондо «Манасты» угуп отуруп, анын не бир
кооздук-асылдыгына моокуң канып, ошол жазуусу жок, жазуу маданиятынан алыс шарттарда,
кыргыз эпосу ушундай таңгаларлык көркөмдүк жарашыкка, сөздү, музыканы, театрды өзүнө
бириктирген гармонияга кантип жетти экен деп ойлойсуң. Мына ушул укмуштуудай көркөмдүк
гармониянын касиетинен улам эпосто сүрөттөлгөн Кошой, Жолой, Макел дөөлөрдөн тартып,
Манас баштаган чоролорго чейин, Бакай карыядан тартып, акылман Каныкейге чейин,
Коңурбайдан тартып, Көзкамандарга чейин белгилүү турмуштук шарттарда жашаган тирүү кеипкерлердей көз алдыбыздан тартылып өтөт. Биз ал турмак, кээде бул каармандар эпостук
көркөм образдар экенин унутуп коюп, чынында да бир доордо, бир кылымдарда реалдуу жашаган
тарыхый адамдардай сезип кетебиз. Көркөм чыгарманын багынтар күчү, өлбөстүк касиети дал
ушунда эмеспи. Көркөмдүктүн бийик чен-өлчөмү менен караганда эле Манас, Алмамбет, Чубак,
Сыргак, Бакай, Коңурбай сыяктуу монументалдуу планда тартылган образдарды айтпай эле коёлу,
эпизоддук каармандардын катарына кошулган (азыркы адабий түшүнүктү дагы бир жолу
колдонуп айтсак) Тазбаймат, Кыргыл чал сыяктуу персонаждардын так элестүү типологиясы
жагынан эң мүнөздүү образын түзүү өтө өнүккөн, бышып жетилген көркөм ойлоо аң-сезимине
негизделери талашсыз. Кыргыз элинин мына ушундай көркөм ойлоо аң-сезими баарынан мурда,
баарынан күчтүү эпикалык жанрда, эпикалык традицияда көрүндү. Кыргыз элинин эпикалык
көркөм ойлоо аң-сезимин философиялык, эстетикалык, психологиялык, филологиялыкфольклордук жагынан терең жана комплекстүү изилдөө окумуштуулардын кезектеги милдети деп
түшүнөм. Анткени, оозеки чыгармачылыктагы көркөм ойлоо аң-сезиминин жалпы көркөмдүк
принциптери, маселен синкретизм, индивидуалдуу автордун белгисиздиги, же жоктугу, оозеки
формада өнүгүү ж. б. «Манас» эпосуна мүнөздүү болсо дагы, менин терең ишенимимде эпос
катарында бул көркөм чыгарма дүйнөлүк эпикалык практикада өтө уникалдуу көрүнүштүн
катарына жатат. Бул бөтөнчөлүк баарынан мурда эпостун структуралык негизинде жаткан көркөм
ойлоо аң-сезимине байланыштуу. Дал ушул кылымдардан бери өнүгүп-өөрчүп келаткан көркөм
ойлоо аң-сезиминин бай жана күчтүү традициясынын негизинде гана Сагымбай Орозбаков,
Саякбай Каралаев сыяктуу индивидуалдуу көркөм сүрөткерлер (негизинен «Манас» эпосун кесип
кылгандар) өсүп чыгышкан. Тилекке каршы ушундай улуу манасчылардын далайынын аты
унутулуп, тарыхтын терең, калың катмарларында калды, айрымдар легенда түрүндө бизге жетти,
кээ бирөөлөрү жөнүндө үстүртөн гана дарегибиз бар. Бирок, оозунан а дегенде эле ыр төгүлгөн,
улуу эпостун уйкаштары чубурган не бир залкар манасчылардын болгону, манасчылардын өзүнчө
бир «мектеби», уламалуу салты болгону күнөмсүз иш. Мына ошол улуу салтты улагандардын
бири, азыр биз вариантын өзүнчө китеп түрүндө жарыялап отурган Сагымбай Орозбаков.
Өзүн көрбөсөк да, манасчы Сагымбай Орозбаковдун ашкере даңкы ушул күнгө чейин
калың журттун арасында ооздон түшпөй айтылып келе жатат. Бул кокусунан келип чыккан иш
эмес. Үстүбүздөгү кылымдын башында жашап өткөн Сагымбай Орозбаков маалыматтарга
караганда, манасчылардын тизмесинде башкача бир орун ээлеп, өзүнчө бийиктелген аскар-тоо.
Албетте, муну калктын аңызы, сүймөнчүлүгү десе болоор. Ал эми Сагымбай Орозбаковдун өз
оозунан 20-жылдарда изилдөөчүлөр жазып алган «Манас» дастанын окуп көрсөк, жогорудагы
айтылган Сагымбайдын даңкы эң орундуу экени апачык боло түшөт.
«Манасты» көп эле жомокчулар айтып келген. Алардын устаттыгына эч кандай күмөн койбой
Сагымбай Орозбаковдун өнөрүн айырмаланта бөлүп кароого толук эби бар. Сагымбайдан
жазылып калган тексттерди кунт коюп окуп чыккан ар бир адам Сагымбайдын сөз байлыгына,
акындык чеберчилигине, ташкындаган сүрөткер кудуретине баш ийбей койбойт. Бул бир ааламда
укмуш жаралган уникалдуу талант. Балким, эч убакытта кайталанбас руханий көрүнүштүр.
«Манас» — «Манас» болгондон берки эпостун тамчыга тамчы кошулуп, сөзгө сөз, ойго ой
кыналып, байыркы кыргыз журтунун бүткүл чыгармачылык кубатын Сагымбай бир өзү дилине
сыйгызып тургандай сезилет.
Мына, эми Сагымбайдын айткандары китеп катары окурмандарга тартууланууда. Улуттук
маданияттын алды-артын түшүнгөн ар бир адам буга кубанбай коё албайт. Улуу нерсени окуп
моокуну кандырууга улуу маданият керек экени белгилүү. Жетимишинчи жылдардагы кыргыз
окурмандарынын даярдыгы бир кыйла өсүп, дүйнөлүк маданияттын даражасына жетилип отурат.
Демек, өткөн замандардагы көркөм мурастарга тийиштүү сын көз менен мамиле этип, ошол
кездеги идеяларды азыркы күндөгү идеялардын бийиктигинен ылгап кабылдоосу закон ченемдүү
иш. Мисалы дейли, жер жүзүндө китеп аттуунун төл башы байыркы «Библияда» биздин коомдук
көз карашыбызга шайкеш келбеген жерлери толуп жатат. Ошого карабай, бүткүл байыркы
инсанатка тиешеси бар «Библияны» адабий эстелик катарында биз танбайбыз. Биз аны кайсы
доордо, кандай тарыхый баскычта, коомдун кандай социалдык абалында, инсанаттын өнүгүш
жолунда бул китеп кандайча түзүлүп, ошол заманда кандай идеяларды көздөгөнүн эске алып оң,
терс жактарын сын көз менен аныктап, аны менен катар бүткүл инсанат маданиятынын байыркы
эстелиги катарында биз аны баалайбыз.Сагымбай 1867-жылы Ысык-Көлдүн күңгөйүндөгү Кабырга деген жерде туулган.
Сагымбай 12—13 жашында атасы Орозбак өлүп, жетим калат. «Манас» айтууга 15 —16
жашынан тартып киришет. 1916жылкы үркүндө эл менен кошо кытай жерине барып, ал
жактан1917-жылы кайткан. 1922-жылдын жай айынан тартып «Манасты»жаздырууга
киришип, биринчи бөлүгүн 1926-жылдын августунда жаздырып бүтүргөн. 1930-жылы
Кочкордо дүйнөдөн кайткан.
Кыргыз илимдер Академиясынын тил жана адабият Институтунун кол жазмалар
фондусундагы маалыматтарда Сагымбай бала кезинен эле ырга шыктуу болгондугу,
«Манас» айтууга чейин лирикалык жана тамашалуу ырлар чыгаргандыгы менен оозго
алынгандыгы эскертилет. Жалпы эле чоң жомокчу катары элге кеңири белгилүү
болгондо да түрдүү чыгармалар жаратууну токтоткон эмес, лирикалык мүнөздөгү ырлар
менен катар өлгөн адамдарга ылайык кошоктор түзүүгө көп катышкан, айрыкча аштойлордо жар чакыруу милдетин Сагымбай катышкан топто көбүнчө ага ыйгарышчу
экен.
Сагымбай «Манасты» эң алгач өз алдынча тың манасчы эсептелген агасы Алышерден
угуп үлгү алган деп болжолдошко болот, бирок белгилүү изилдөөчү К. Рахматуллин:
«Шапак манасчынын айтуусуна караганда, кадимки Тыныбек манасчынын мугалими
Чоңбашты (Нармантайды) биринчи жолу уккан, Сагымбай абдан кызыгып, «Манасты»
үйрөнүү үчүн Чоңбашты ээрчип кетмек да болгон»1,— деп жазат. Чынында
Сагымбайдын «Манасты» биринчи жолу кимден угуусу, кимден эң алгач таалим алуусу
анын чыгармачылык жолунда чоң мааниге ээ көрүнүш. Бирок, ушул жерде бир нерсени
эстен чыгарбоо зарыл: манасчылардын чыгармачылыгындагы жалпы мурдатан кабыл
алынып келе жаткан салт боюнча болочок манасчы алгач укканын бүт өмүрү бою ошол
калыбында сактоого милдеттүү болгон эмес, тескерисинче, өзүнөн улуу, же таланты
жактан жогору турган жомокчулардан уккандарынын көңүлүнө жагып, туура деп
түшүнгөндөрүн өз репертуарына кабыл алып кеңири пайдаланган. Ушуга ылайык ал өз
вариантын түзүүдө өзү уккан ар бир башка манасчынын вариантындагы артык
үлгүлөрдү чыгармачылык менен сиңирип, өздөштүргөн. Адатта бул элестүү саптар
тигил манасчыныкы, бул эпизод мунуку деш болгон эмес, ар бир талант тарабынан
жаратылган табылга эл арасына таралуу күнүнөн тартып ар бир башка, же жаш айтуучу
үчүн да эгер ал кааласа анын өз табылгасы болуп кала берген. Угуучулар бул жерин, же
бул сапты сен тигинден үйрөнүп алыпсың деп айтуучуга кине койгон эмес,
тескерисинче, мурда элге кеңири тараган, же эл жакшы кабыл алган үлгүнү чен катары
алып, жаш манасчыга, же талант жактан анча эмес айтуучуга бул жерин тигил чоң
жомокчу мындай айтат, сеники мобул жактан ага жетпейт экен деген сын берип, талап
койгон. Кыскасы, «Манас» өзү кандай жалпы элге орток чыгарма болсо ар бир жомокчу
тапкан артык табылга да так эле ошондой жалпыга орток көрүнүш, так мына ушул
салтка ылайык ар бир айтуучу башкалар иштеп чыккандардын бардык мыкты үлгүлөрүн
өз менчиги катары кеңири пайдалануу гана турмак, эч качан мобул жерди тигинден
үйрөндүм деген сөздү айтуучу да эмес. Андай талап коюу эч кимдин оюна да келбей
турган адаттагы көндүм иш эле.
Сагынбай да өз вариантын түзүүдө ушул ыкты кеңири пайдалангандыгында шек жок.
Ага таандык варианттын жогорку көркөмдүк касиети мунун эң ачык күбөсү. Албетте,
элге жаккан, бардык жактан шай келген вариант түзүүдөгү жомокчунун өз талантынын деңгээлин такыр эле эсептен чыгарып салууга болбойт, бирок, ошону менен бирге эле ал
манасчы өзүнөн мурдакылар иштеп чыккандарды кандай өздөштүрө алгандыгы чечүүчү
мааниге ээ көрүнүштөрдүн биринен. Сагымбайдан «Манасты» жазуу иши башталганда
ал адам 55 жаштагы курагы болгон. Буга чейин ал жаш кезинен тартып эле өз доорунун
эң чоң жомокчуларынан таалим алып, элге кеңири белгилүү манасчылардын артык
табылгаларын кенен өздөштүрөт (албетте, ошол Сагымбайга таалим берген ар бир чоң
жомокчунун өзү да так эле ушундай жолду басып өткөндүгү, өзүлөрүнө чейинкилердин
табылгаларын өздөштүргөндүгү да шексиз) жана талантынын күчүнө жараша өз
табылгаларын да кошумчалайт. Бул эки фактор ар бир манасчынын чыгармачылыгында
чечүүчү мааниге ээ.
Сагымбайдын кимдерден таалим алгандыгы жөнүндө «Манастын» көрүнүктүү
изилдөөчүлөрүнүн бири К. Рахматуллин колдо болгон жана ошол кездерде кары
адамдардын берген маалыматтарына таянып: «Сагымбай ошол учурдагы чоң
манасчылардын бардыгын дээрлик угат. Ал Чоңбаш, Тыныбек, Найманбайларды гана
эмес, Балык менен Келдибекти да угуп, үлгү алгандыгы жөнүндө айтышат. Келдибек
Сагымбайга «Манасты» айттырып көрүп жактырат, бирок, обондон жетише элек
экенсиң деп обонду, кол шилтөөнү жана башка кыймыл-аракеттерди үйрөткөн экен»1
,—
деп жазат.
Ар бир манасчынын түзгөн вариантынын деңгээли үчүн чоң мааниге ээ көрүнүштөрдүн
бири — практика, ошол варианттын элдин эң кеңири массасынын талкуусунан өтүшү.
15 —16 жашынан тартып «Манас» айтууга киришкен Сагымбай өз вариантын кагаз
бетине түшүрүүгө чейин кырк жыл чамасында эл аралап, жомок айткан. Бул мезгил
ичинде ал айткан жомок эчен адамдардын, көптөгөн угуучулардын сынынан өткөнүн
көз алдыга келтирүү кыйын эмес. Сагымбай жомок айтуудан башка өмүрүндө эч кесип
кылбаган, үй-бүлөсүн жалаң ушул «Манас» айтуудан тапканы менен баккан адам
болгон.
Жадаса 1916-жылкы үркүндө кытай жерине качып барганда да үй-бүлөсүн «Манас»
айтуу менен багып, эл кырылып жаткан оор ачарчылыкта бала-бакыраларын аман алып
калган экен. Билген адамдар берген маалыматтарга караганда ал адам жай дебей, кыш
дебей дайым эл арасында, болгондо да бир айылдан экинчи айылга, бир өрөөндөн
экинчи өрөөнгө өтүп, кыдырып жүрүп жомок айткан. Ушул кыдыруу учурларында
далай жомокту, уламаны сонун билген, мурдагы белгилүү манасчылардын айткандарын
уккан эл арасындагы сөзмөр адамдардын, жалпы эле элдин сынынан өткөндүгү шексиз.
Адатта, ар бир жомокчунун жомокту айтуу учурунда угуп жаткан көпчүлүк пассивдүү
гана угуп тим болбойт. Эл алдында өз өнөрүн көрсөтүп жаткан жомокчунун, айрыкча
жаңы, же жаш жомокчулардын аткарып жаткан чыгармасы сынга алынып, угуучулар
өзүнө жаккан жагы менен катар мүчүлүш жерлерин эскерткен учур кеңири жолугат. Көп
учурларда мындай сынчылар өзү мурда уккан билгендерине таянып: ушундай айтуу
туура, же тигил манасчы мындай айтчу эле, ошонуку туура деген планда кеңешин да
айтат. Кандай гана айтуучу болбосун бул сыяктуу жалпы элдик сын менен эсептешпей
койбойт жана манасчы аткарган жомоктун калыптанышында мындай сындын, кеңештин
мааниси өтө чоң. Өз доорунун эң мыкты устаттарынын иштеп чыккандары жана алардан
мурдагы белгилүү табылгалар менен байыган, зор таланттын өтө көп күч жумшап,
чексиз берилгендик менен узак жылдар бою иштеп чыккандарынын натыйжасы болгон
жана кырк жыл чамасында элдик талкуудан өтүп, көптөгөн угуучулардын каалоолору
эске алына келип түзүлгөн Сагымбайдын варианты өзгөчө көркөмдүк деңгээлге
көтөрүлгөн чыгарма болушу табигый иш. Бул факты өзгөчө касиеттин, же чектен тыш күчтүн кийлигишүүсү эмес, көп эмгектин, узак тажрыйбанын залкар талант менен
айкалышуусунун натыйжасы.
Сагымбай Орозбак уулунун айткан вариантына таандык көркөмдүк касиетке анын
чыгармасын уккан, же окуган ар бир адам, ошондой эле «Манас» эпосун изилдөөгө
катышкан ар бир окумуштуу жогору баа беришет. Мисалы: көрүнүктүү окумуштуу жана
казак элинин улуу жазуучусу Муктар Ауэзов «Манас» жөнүндөгү кеңири белгилүү
эмгегин ушул Сагымбай Орозбак уулунун вариантынын негизинде жазган. Демек,
окумуштуу тарабынан «Манас» жомогунун бай материалы, жогорку көркөмдүгү
жөнүндөгү ойлору эң алды менен так ушул вариантка таандык.
Кыргыз поэзиясынын мастерлеринин бири, көрүнүктүү акын Алыкул Осмонов
жомокчуну «Улуу акын» деп жогору баалоо менен, айрыкча, «Сагымбайдын бир сөзү
бир аттык»1 —деп анын вариантынын көркөмдүк касиетине өзгөчө ыраазы болот.
Сагымбай Орозбак уулу айткан «Манасты» кагаз бетине түшүрүү иши жогоруда
эскертилгендей 1922-жылы башталат. Бул иште демилгечи болгон жана жалпы эле
кыргыз фольклорун жыйноодо эбегейсиз зор эмгек сиңирген Каюм Мифтаковдун
маалыматы боюнча Сагымбай 1921-жылдын акырында азыркы Тоң районундагы
Бөкөмбаев селосу жайгашкан жерге келет. Ошол жерде мугалим болуп иштеп жүргөн
Мифтаков ал айткан «Манасты» угат да көңүлүнө өтө жаккандыктан кагаз бетине
түшүрүүнү өтүнөт. Бирок, Сагымбай минип келген ат бирөөнүкү болгондуктан узак
убакыт токтолууга макул болбойт, экөө жайында жолугушууга убадалашышат. 1922-
жылдын жайында Мифтаков атайын издеп барып Сагымбайды Солтон-Сары
жайлоосунан табат да, Нарынга ээрчитип барып жомокту жазуу ишин баштайт.
«Манасты» жазуу иши 4 жылдан ашуун убакытка созулат (1922-жылдын июнь-июль
айларынан башталып 1926-жылдын августунда бүтөт). Сагымбайдан «Манасты» жазуу
ишин Каюм Мифтаков баштаган, бирок, ал адам аз гана баштап токтотуп, негизинен бул
вариантты кагаз бетине түшүргөн адам Ыбырайым Абдырахманов болгон. Бул эки
адамдан башка да Сапарбай Сооронбаев аттуу адам аралашат, анын милдети —
манасчыдан жазылган материалдарды көчүрүп, экинчи нускасын даярдоо эле.
Булардын ичинен Каюм Мифтаков мурдатадан эле оозеки чыгармаларды жыйноого
терең кызыгып жүргөн жана бул багытта бир топ эмгектенген адам болсо да «Манасты»
кагаз бетине түшүрүүдө зарыл керек болгон илимий талаптар бар экендигин ал үчөөнүн
кимдир бирөө билгендиги жана ошол өзүлөрү аткарып жаткан иште андай талаптарды
так аткаргандыгы байкалбайт. Тескерисинче жаздыруу ишинин жетекчиси эсептелген К.
Мифтаковдун өзү жазган тексттерде сөздөрдүн тактыгын сактоо жок, ал гана турмак
кыргыз сөздөрү татарчаланып же кыргыз сөздөрүнө татар, башкыр сөздөрү
аралаштырылып жазылган.
Сагымбайдын вариантынын негизги катчысы болгон Ыбырайым Абдырахмановдун
«Манасты» канчалык даражада илимий талапка жооп берерлик тактыкта жазганын кесе
айтуу кыйын. Тактыктын зарыл экендигин ошол кезде ал адам билгендиги да күмөн.
Биздин оюбузча эч ким ал адамдан мындай тактыкты талап кылбаган да болсо керек.
Бирок, кыргыз интеллигенттеринин арасында «Молдоке» деген ат менен кеңири
белгилүү болгон бул адамдын өзгөчө тыкандыгын эске алганда текст негизинен
манасчынын оозунан кандай чыкса ошол калыбында кагаз бетине түшүрүлгөндүгүнө
ишенүүгө болот.
Бүгүн биздин колдо турган варианттын мүнөзү, деңгээли, жомокчунун чыгармачылык
бетинин ачылышындагы айрым маселелер, учурлар үчүн эпостун жазылыш тарыхынын,
жазуу процессиндеги түрдүү шарттардын, бул ишке кимдер катышып, жомокчунун
чөйрөсүнүн ким болгондугунун чоң мааниси бар. Анткени бул көрүнүштөр кээде өтмө катар, татаал, кыйыр мааниде, кээде түздөн-түз мааниде жомоктун аткарылышына да,
жомокчунун чыгармачылыгына да таасир тийгизгендиги шексиз.
Жомокту жаздыруу учурунда манасчы өтө көп кыйынчылыктарды көргөн. «Манасты»
жазуу ишин уюштурган Түркстан илим Комиссиясы иштин жүрүшүнө дайым көзөмөл
болуп, шарт түзө алган эмес. Мунун натыйжасында алгачкы кызуу киришилген иш
(биринчи эле жаза баштаган жылы жайында Манастын туулушунан баштап
Кыргыздардын Ала-Тоого кайра келишине чейинки окуялар бүт жазылган) бара-бара
солгун тартып кетет. Айрыкча эпостун аяккы эпизоддорун жазуу кыйынга турат. Буга
жомокчунун иштин орто чендеринен эле катуу ооруга чалдыгышы да себепчи болот. Эл
арасында эпосту эркин айтып, өзүн коштоп, шыгына шык кошуп сүрөп турган
угуучулардан бөлүнүп, «жасалма» шартка дуушар болуусу (шыр кетпей жай айтып
жаздыруу) жомокчунун шыгына өз таасирин тийгизгендиги шексиз. «Сагымбай эң ак
көңүл адам болуп, аз гана муңдуу сөздөрдү эшитсе ыйлай берүүчү эле»,— деп эскерет
жомокчуну эң жакын билген адамдардын бири Ыбырайым Абдырахманов. Буга
караганда Сагымбай назик көңүл, чыныгы поэтикалык сезимге ээ адам болгон өңдөнөт.
Андай адамга материалдык кыйынчылыктардан да моралдык жактан басынуу өтө катуу
таасир келтирери шексиз. Оорунун залдарынан Сагымбайдын вариантынын аяк жагы
өзүнүн көркөмдүк деңгээли жактан башка эпизоддорунан кескин түрдө айырмаланат.
Кыргыздардын кытайларды жеңгенинен кийинки окуялар көп учурда бүдөмүк,
баяндалып жаткан окуялар үзүлүп, же баштаган иштин натыйжасы белгисиз болуп
калган учурлар кезигет, бул же тигил көрүнүштү баяндоодо жомокчу мурдагы белгилүү
болгон ыктарды, ыр саптарын эч өзгөртүүсүз ошол калыбында кайталап калгандыктан
эпостун эң аяккы корутунду бөлүгү окууга оор, көркөмдүгү начар. Бул бөлүмдү окуган
ар бир адам жомокчуга мүнөздүү болгон түгөнгүс, эң бай фантазия соолуп, зор талант
кайтып, жалаң гана окуяларды чүргөп, бири-бирине жамап айтуу ыгы калгандыгын,
ошол ык да өзүнө таандык болгон мурдагы чеберчилигин жоготуп, айтуучунун зордук
менен өзүн күчтөп жатып эптеп мурда белгилүү окуяларды сомолоп баяндоого гана
жарап калгандыгын даана көрүүгө болот. Бул бөлүмдө окуялар иретсиз, баш аламан,
мурдагы эпизоддорго мүнөздүү болгон Сагымбайга таандык эң так логиканын изи да
жок, ал гана турмак окуялардын орой карама-каршылыгы да орун алган.
Ушул түрдөгү оор шартка жана анын айрым зээн кейирлик жыйынтыктарына
карабастан Сагымбай Орозбак уулунун оозунан 1922—1926-жылдар аралыгында
«Манас» эпосунун эң сонун варианттарынын бири жазылып калынган. Бул иште
демилгечи болгон Каюм Мифтаков сыяктуу энтузиастардын, жомокчу менен бир катар
бардык оорчулуктарга чыдап, ишти аягына жеткирген Ыбырайым Абдырахманов
сыяктуу адамдардын эмгегине баа жетпейт.
Сагымбай Орозбак уулунун варианты ырынын кооздугу, түзгөн элестеринин тереңдиги
жана байлыгы, эл турмушун кенен алып, таамай сүрөттөй алгандыгы менен
өзгөчөлөнгөн, бизге белгилүү варианттардын эң мыктыларынын биринен. Ырас, бул
варианттагы жетишилген ийгиликти жалгыз Сагымбайдын жеке керт башынын
табылгасы дешке болбойт. Жалпы эле кандай гана вариант болбосун аны мурдагы эл
арасында жашап келген варианттар менен тыгыз байланыштуу карабай туруп баа берүү,
ал гана турмак вариант катары мамиле кылуу да мүмкүн эмес. Эгер ар бир вариантты
башка варианттардан, айрыкча өзүнөн мурдагылардын бай тажрыйбасынан бөлүп, жеке
алып карай турган болсок «Манастын» ийгилиги, таасири ошол жеке вариант менен
гана чектелип, эпостун өмүрү бир варианттын өмүрүнө көз каранды, ошону менен
шартташкан көрүнүш болуп калар эле. Ошон үчүн ар бир варианттын кемчилигин өзүнө
мүнөздүү жеке көрүнүш катары бааласак да, ийгилиги жөнүндө сөз болгондо
мурдатадан бери бүтүн эл тарабынан иштелгендерди, жалпыга орток ийгиликтерди
эстен чыгарууга болбойт. Варианттар арасындагы байланыш — улам кийинки муундун
www.bizdin.kg
манасчылары өзүнүн мурдагылардан жеке эле эпостун сюжеттик линиясын гана кабыл
алып сактабастан, көркөм табылгаларды да кабыл алып, өздөштүрүп, улантып, байытып
сактоо — «Манас» эпосунун укумдан тукумга өтүп жашоосундагы жана ар дайым элдин
эң сүйүктүү чыгармасы болуп кала берүүсүндөгү негизги сыр мына ушунда. Ошон үчүн
«Манас» таланттуу жомокчу айткан күнү эл сүйгөн, мыкты кооз чыгарма болуп, начар
жомокчу айткан күнү элге жакпаган керексиз чыгарма болуп калган эмес. Анын эл
арасындагы кадыр-баркы дайым бир калыпта жогору болгон. Анткени, «Манасты»
таланты начар айтуучу аткарган күндө да элдин эсинде анын мурдатадан кеңиргл
белгилүү болгон артык үлгүлөрүнүн элеси, таасири сакталган, ал гана турмак эл өзү ар
бир манасчыга ошол артык үлгүлөрдүн негизинде таалим-тарбия берип, анын өсүшү,
мыкты табылгаларды өздөштүрүшү үчүн шарт түзгөн. Албетте, жогоруда
эскертилгендей, адатта андай орток табылганы ар бир манасчы өз табылгасы катары
кабыл алып, өз вариантында эч өзгөртүүсүз эле кеңири пайдалана берүүгө укуктуу
болгон жана мунун эрен-төрөнү болгон эмес. Ушул салтка ылайык Сагымбайдын
вариантындагы далай көркөм саптар, таамай сүрөттөөлөр, таасирдүү элестер ага
чейинки толгон эл таланттарынын, эң көп манасчылардын орток ийгилиги, жалпы
табылга экендиги шексиз. Сагымбайдын эмгеги ошол артык табылгаларды терең
өздөштүрүп, өз вариантында орду менен туура пайдалана билгендигинде. Сөзсүз,
жомокчунун өз талантын, чыгармачылык шыгын такыр эле жокко чыгарууга болбойт.
Сагымбай зор талантка ээ адам болгондугунда шек жок. Бирок, анын вариантындагы
ийгиликтерди бул нукура өзүнүкү, муну мурдакылардын тажрыйбасынан алып,
пайдаланган элес деп бөлүүгө мүмкүн эмес. Анткени, анын зор таланты узак
тажрыйбанын натыйжасында гана такшалган, мурдатадан иштелип чыккандарды
өздөштүрүү аркылуу байыган, элдик сындан өтүү аркылуу курчуган. Натыйжада мына
ушулардын кошундусунан гана Сагымбайдын варианты келип чыккан. Чынында эле
Сагымбайдын вариантында кенен жолуккан:
«Алтын менен күмүштүн
Ширөөсүнөн бүткөндөй,
Асман менен жериңдин
Тирөөсүнөн бүткөндөй,
Айың менен күнүңдүн
Бир өзүнөн бүткөндөй,
Алды калың кара жер
Жерлигинен түткөндөй.
Ай алдында дайранын
Толкунунан бүткөндөй,
Абадагы булуттун
Салкынан бүткөндөй.
Асмандагы ай, күндүн
Жаркынынан бүткөндөй...» (Манастын сымбатына карата айтылган саптар) — деп
салыштыруунун эң элестүү үлгүлөрүн берген, же:
«Маңдайы жазы, башы кууш,
Бар боюнда турат тууш!
Кочкор тумшук, кош кирпик,
Көркү калча, көзү тик!
Жалаяк ооз, жар кабак,
Жаагы жазы, ээги узун,
Эрди калың көзү үңкүр,
Эр мүнөзү көрүнөт! ...
...Кең көкүрөк, жайык төш,
www.bizdin.kg
Аркасы кең бели түз,
Айбаты катуу, заар жүз
Пил мүчөсү көрүнөт!
Жолборс моюн, жоон билек,
Бөрү кулак, жолборс төш
Бөлөкчө түрү бар экен»
(Жакыптын жаңыдан төрөлгөн Манасты көргөндөгү сынаганы) — деген сыяктуу таамай
портрет түзгөн ыр саптарын Сагымбайга гана жеке таандык саптар дешке да, ошондой
эле бул саптарды Сагымбай бүт бойдон башкалардан үйрөнүп алган дешке да болбойт.
Мындай өтө чебер, кооз ыр саптары Сагымбайдын вариантында бирлеп-экилеп эле
саналбайт. Анын зор талантынын да жана ал эл иштеп чыккандарды терең
өздөштүргөндүгүнүн да далили катарында бул вариант ушул түрдөгү эң кооз ыр
саптарына өтө бай экендигин айтуу жеткиликтүү болор. Бир нече мисалдар келтирүүнү
жөндүү деп эсептейбиз.
Манас баатырдын согуштук аты Аккуланын сыны мындай сүрөттөлөт:
«Өңү кула, кара жал,
Өзгөчө сонун бу бир мал!
Чаткаягы Чаткалдай,
Жүрүп кетсе чатына
Жүктүү төө баткандай,
Желип кетсе жүрүшү
Жебенин огун аткандай,
Куюшкандын кошконго
Он бир карыш казанды
Ойноп-күлүп аскандай.
Болжолу жок чоңдугу,
Бооруна карандын
Момолой ийин казгандай.
Таноосуна-мурдуна
Кирер болсо жөргөлөп
Азыркы жүргөн адамдар
Кийми менен баткандай.
Камыш кулак, сом туяк,
Балтыры өгүз белиндей,
Басканы сырттын желиндей».
Манастын кылычынын сыны:
«Түн ичинде суурса
Өрт өңдөнүп кызарган,
Уруштуу күндө узарган.
Заарын тарткан мунардан,
Учун кайкы чыгарган,
Тоого чапса таш кескен,
Белге чапса баш кескен,
Шиберге койсо өрт кеткен,
Шилтегени мүрт кеткен».
www.bizdin.kg
Сагымбай Орозбак уулунан жазылып алынган вариант жеке эле айрым кооз ыр саптары
көп жолуккандыгы менен гана айырмаланбайт, жалпы эле бул вариантты бардык
жагынан жогорку көркөмдүккө ээ варианттардын биринен дешке толук негиз бар.
Сагымбайдан жазылган варианттын көркөмдүк күчүн эң алды менен эл турмушун кенен
алып, түрдүү жактан терең сүрөттөп бере алгандыгынан көрөбүз. Бул вариантта элдик
жай турмуштан — мал багуу, козу кайтаруудан тартып, бүт эл үчүн зор мааниге ээ
болгон— бир жерден башка жерге ооп көчүү, элдин башында тура турган баатырды —
ханды шайлоо, душмандардан сактануу үчүн даярдык көрүү, кайсыл эл менен кандай
мамиледе болуу, согушка аттануу жана башка толгон чоң-чоң маселелерди чечүүгө
чейинки көрүнүштөрдүн сүрөтүн көрүүгө болот. Ошол баяндалып жаткан ар бир кичине
жана чоң окуялар жалпы салтка ылайык чыныгы эпикалык масштабда каралып жана
чечилет. Бирок, ал эпикалык стилге таандык болгон жалпылык, салтанаттуулук
конкреттүүлүк менен, ар бир көрүнүштү майда деталдарга чейин так, реалдуу, ар бир
каармандын жеке өзгөчөлүктөрүн ачып бере билүү чеберчилиги менен тыгыз айкашкан.
Негизги каармандар гана турмак жардамчы катарындагы экинчи планда турган
каармандар да өзүнө таандык өзгөчөлүктөргө — индивидуалдуулукка ээ. Бул өзгөчөлүк
жеке эле сырткы көрүнүштүн ар түрдүүлүгү аркылуу жетишилбестен, негизинен ички
дүйнөнүн, мүнөздүн өзүнчөлүгү менен иш жүзүнө ашырылат. Айрым сапаттар
көпчүлүккө таандык болсо, башка бир сапат жалаң бул же тигил жеке каарманга гана
мүнөздүү. Мисалы, чексиз кара күч эпостогу башкы каармандардын басымдуу
көпчүлүгүнө таандык, же ошондой эле баатырдык сапат оң каармандар эле эмес, терс
каармандарга да мүнөздүү көрүнүш. Жолойду күчсүз деп, же Коңурбайды коркок деп эч
ким айта албайт. Бирок, ар бир оң жана терс каармандар ушул сыяктуу жалпы
сапаттарга ээ болуу менен бирге эле ал образдарда атайын ошол каармандын өзүнө
таандык өзгөчө мүнөздү белгилеп турган касиеттер да бар. Манас чексиз баатыр,
укмуштуу балбан, бирок, анын негизги мүнөзүн ачып турган сапаттар булар эле эмес.
Манас ошондой эле жанда жок кең пейил, калыс. «Айкөл» деген эпитеттин жалаң гана
ага таандыкташтырылып айтылышы бекеринен эмес. Адам катары Манас терс
сапаттардан да таза эмес. Анын ала көөдөктүгү, энөөлүгү жеке өз керт башына гана
турмак, бүтүн элге зыянын тийгизген учурлар да болот. Ушундай эле абалды ар бир
каарманга үстүртөн болсо да көз жүгүртүп талдоо жүргүзсөк оңой эле байкоого мүмкүн.
Алсак, Алмамбет башкалардан трагедиялык тагдыры, терең билими, амал-айласы менен
айырмаланса, Каныкей сарамжалдуу уздугу, акылмандыгы менен, Бакай элдик жакшы
салттардын сактоочусу жана жөн билгилиги менен, Коңурбай арамзаада, кыйдылыгы
менен айырмаланат ж. б. Мындай конкреттүүлүктү адам образдарын талдаганда эле
эмес, ар бир окуяны, көрүнүштү сүрөттөөлөрдөн да ачык көрүүгө болот. Мисалы,
жомокто бул же тигил буюм, курал-жарак жөнүндө сөз болгондо ошонун көрүнүш
белгилери гана эмес, жасалуу процессине чейин элестүү сүрөттөлүп берилет. Четинен
эле алып бир-эки мисал келтирүү жеткиликтүү болор:
«Камыш кыйып каптаган,
Тарамышка чаптаган,
Темирин сегиз кырдаган,
Он эки түрлөп сырдаган,
Бөрү тил мизин чыгарган,
Учун ууга сугарган,
Шамалга тийсе ырдаган,
Тийген жери ырбаган,
Колдон тайма болот деп
Коло менен сырдаган,

БАЙЫРКЫ КЫРГЫЗ РУХУНУН ТУУ ЧОКУСУ
Адамзаттын агып турган тиричилиги дайыма болочокко багытталганы менен, өткөн тажрыйбасы
— анын түпкү күлазыгы, таянган тоосу, келечек урпактарга энчилеген мурасы. Мунсуз коомдук
жана маданий турмуштун уланышы мүмкүн эмес. Бул аныктама эң оболу сөз табиятына таандык.
«Өнөрдүн алды кызыл тил» деп илгеркилер бекер айтпаса керек. Чоң кеменгерлик менен айтылган
нерсе — эмне гана болбосун, адам тарабынан жасалган ар бир кыймыл, аракет, бүткөн иш жана
чектелген максат алды менен адамдын аң-сезиминен даярдалып чыгат. Сөздөн, ойдон башталып,
адамдын ар түркүн жетишкени тажрыйба катары кайра ойго, сөзгө келип бекемделет, аң-сезимди
байытат.
Азыркы мезгилде сөз сапаты күтүлбөгөн тездик менен сапаттан-сапатка, баскычтан-баскычка
дүркүрөп көтөрүлүп жатат. Илимдеги, техникадагы, коомдук турмуштагы чукул өсүштөр,
кубулуштар инсанаттын1
ой жүгүртүүсүн күндөн-күнгө шаштыртып, түгөнгүс информациянын
дайрасында утурлатып барууда. Ушундан келип чыккан көрүнүш — жаңы маданияттын таасири
табийгый түрдө кылымдардан бери келаткан сөз өнөрүнүн калыптарын «бузуп», ал турмак, анын
классикалык эрежелерин дагы жаңылантууга, түрдөнтүүгө алып келди? Көркөм адабияттын
философиялык, имандык22 маңызынын барган сайын тереңдеши адам жарык келечекке,
прогресске умтулуусун сүрөттөө эң маанилүү, эң зарыл борбордук маселеге айланышы — бул
биздин күндөрдүн талашсыз белгиси.
Ошондой болсо да, элдин генийинен жаралган көркөм сөз өнөрүнүн не бир асыл заттары байыркы
туңгуюктан бери карай оор, узак сапар тартып, өзүнүн наристе нукуралык сапатын коротпой,
биздин күнгө жетип, бүгүнкү күндүн реалдуу көрүнүшү катарында кабыл алынат. Дайыма
кыймыл-аракеттин, дайыма жандуу организмдин касиетине ээ мындай баа жеткис асыл зат өткөн
маданий эстеликтин чегинен чыгып, түз эле азыркы учурдун талабына шаймашай жооп берген
жандуу эстетикалык кубулуш катарында элдин реалдуу руханий асылдыктарына келип кошулат.
Кыргыз элинин улуу мурасы — эпикалык традициясы мына ушундай баа жеткис руханий
байлыкка жатат. Кыргыз эли Борбордук Азиядагы эң байыркы элдердин бири экени тарыхка
маалим. Өзүнүн өсүш жолунда узак, татаал кылымдарды башынан өткөргөн кыргыз эли эпикалык
маданияттын эң бийик үлгүлөрүн жаратууга жетишкен. Башка элдер өзүнүн өткөндөгү
маданиятын, тарыхын жазма адабиятта, скульптурада, архитектурада, театр, сүрөт искусствосунда
сактап келген болсо, кыргыз эли өзүнүн бүткүл аң-сезимин, ар-намысын, күрөшүн, көздөгөн
максатын жана бир катар учурларда реалдуу тарыхый окуяларын оозеки эпикалык жанрда
чагылдырган. Тил жана эпосторду изилдеген өткөн кылымдагы белгилүү алман немец филологу
Якоб Гримм: «Биздин тилибиз—бул биздин тарыхыбызда»,—деп жазгандай, биздин улуттук
тилибиз жана эпикалык дастандарыбыз — биздин тарыхыбыз деп айтууга толук акыбыз бар.
Ушул жагдай, ушул шарт эпостун ар түрдүү тарыхый, турмуштук багытта өсүп-өнүгүшүнө алып
келген. Маселен, «кенже» эпос деп аталган поэмаларды алып көрөлү. Адам жана табияттын
сыйкырдуу күчтөрү жөнүндөгү «Төштүк», адам жана жаратылыш жөнүндөгү «Кожожаш»,
социалдык-турмуш жөнүндөгү утопиялуу «Кедейкан», романтикалуу сүйүү жөнүндөгү «Олжобай
менен Кишимжан» эпостору улуу «Манас» эпосуна карата гана шарттуу түрдө кенже эпос деп
аталат. Болбосо булардын ар бири өзүнчө зор дүйнө, түгөнгүс байлык.
Бирок, кантсе да кыргыз элинин мына ошол байыркы ата мурасынын эң туу чокусу — улуу
«Манас» эпосу. Чынында да «Манас» жомогу өзүнүн кайталангыс көркөмдүк кубаты боюнча,
нечен кылымдардын кайгылуу, оор окуяларын тулку боюна сиңирип, имандык, философиялык
мазмундуу жыйынтыктоолору боюнча, элдин тагдырын ар тараптан: жашоо-тиричилик,
жоокерчилик, үй-бүлө шарттары, ар түрдүү салт-санаа, социалдык-коомдук турмуш тарабынан
кеңири жана толук камтышы боюнча, дүйнөдөгү эң сейрек кездешкен дүйнөлүк поэтиканын
эстеликтеринин үлгүлөрүнө жатат.
Сөз жок, /Манас» эпосунда реалдуу турмуш, тарыхый окуялар (кыргыз элинин тагдырына
байланыштуу) чагылганы талашсыз. Ал турмак, эпостун келип чыгышы да белгилүү бир тарыхый
кырдаалга байланыштуу болушу мүмкүн. Бирок, «Манас» тарыхый санжыра эмес. Бул баарынан
1 Инсанат — инсан (адам, личность), инсанат — жалпы адам баласы (человечество).
2 Имандык — нравалык.
www.bizdin.kg
мурда ошол тарыхый жана реалдуу окуялардын негизинде кыргыз элинин чыгармачылык
генийинен жаралган, улам такталып, тазарып, артыкбаш жүктөрдөн бошонуп, керектүү, зарыл
жаңы кошумчаларды кабыл алып, тулку боюна сиңирип өзүнүн бүгүнкү көз кайкыган
бийиктигине жеткен көркөм чыгарма. Ошондуктан бул чыгармада кадимки кадыресе жашоо
тиричилик менен катар, акыл жеткис укмуштуу фантастика, тарыхый окуялардын алыскы
чагылышы менен катар, шумдуктуу миф табийгый түрдө бирге, жанаша жашайт. Аларды биринен
бирин ажыратууга, бөлүп алууга болбойт. Алар бирине бири өтмө катар чырмалышкан. Элдин
көркөмдүк аң-сезими аркылуу муундан-муунга, укумдан-тукумга өткөн «Манас» эпосу, ошентип,
бышып жетилип, чыңалып, күчүнө толуп турган кезде бизге, биздин күнгө туш келди. Бул анын
зор тарыхый бактысы. Болбосо ким билет, эпос эмес, эпосту жараткан эл улам бир трагедиядан
бир трагедияга учурап, азаюудан-азаюуга бараткан. Улуу Октябрдын жаркыраган таңы менен
кыргыз эли капарына келбеген жаңы дүйнөгө туш келип, анын бирден-бир перзенти «Манас»
эпосу сөздүн түз маанисинде да, каймана маанисинде да кайрадан жаралды. Улуу эпос эми өзүнүн
экинчи өмүрү, түбөлүк өлбөс өмүрү, китептин өмүрү менен жашоо дооруна өттү. Ошентип, бир
мезгилде ооздон оозго өтүп, уруудан урууга гана белгилүү болгон зор эстетикалык окуя өзүнүн
накта көркөмдүк наркына ээ болуп, дүйнөлүк маданияттын алтын казнасына түздөн-түз келип
кошулду.
Тарыхый көз караш менен караганда «Манас» эпосу башка эстетикалык өлчөмдүн негизинде,
башка талап, башка тарыхый-турмуштук шартта жаралган. Ага бүгүнкү күндүн адабиятынын
көркөм жана идеялык максаттарын коюуга, ага бүгүнкү күндүн адабиятынын законченемдери
менен мамиле жасоого болбойт. Ошондой болсо да эпос биздин күндөргө жеткирген тарыхый
чындыкты жана көркөм чындыкты бүгүнкү күндүн тили менен, түшүнүктөрү менен
түшүндүрүүгө жана аныктоого толук болот. Эмне үчүн, кеп ушунда.
Байыркы доордо, дүйнөлүк маданияттын кербен жолунан алыста, обочодо, айрыкча тарыхый
шарттар менен, өзүнчө бир аймак менен чектелген кырдаалда жаралган бул эпос бизге эмнеси
менен, кандай асыл заты менен баалуу? Ириде айтылуучу сөз мындай: эпостун эң негизги идеясы,
анын бүткүл «кан тамырын» аралап өткөн идея адамзаттын жаралышынан бери адамды аздырыптоздуруп, кубантып-сүйүнтүп, издентип, улам алдыңкы максаттарга умтултуп, адам чаалыгып,
чарчап баратканда ага канат байлап, күч берип, дем берип келген өлбөс, карыбас идея. Эпостун
бүткүл көркөмдүк түзүлүшү, пафосу эң негизги бир идеяны баштан-аяк улап, өөрчүтүп-өнүктүрүп
отурат, ал эркиндик идеясы, көз каранды эместиктин идеясы. «Манас» эпосунун өлбөс-өчпөстүгү,
түбөлүктүүлүгү, дүйнөлүк баа жеткис маданий эстеликтердин катарынан орун алышы да дал ушул
идеялык-эстетикалык касиетине байланыштуу.
Эпос ырдаган, эпос даңазалаган эркиндик, көз каранды эместик идеясы менен бүгүнкү биз
түшүнгөн эркиндик, көз каранды эместик идеясынын ортосунда ички маани-мазмуну боюнча
асман-жердей айырма бар. Бирок, бизге эпос дал ошонусу менен баалуу, дал ошонусу менен
кымбат, анда элдин эркиндик жөнүндөгү идеалы, философиясы, имандык чен-өлчөмдөрү
бузулбай, «таралбай», ошол жаралган калыбында жеткендигинде. Албетте, эпос деген — эпос. Ар
түрдүү тарыхый кырдаалдарга ылайык эпостун көркөмдүк турпатына, кала берсе идеялык
түзүлүшүнө ар түрдүү катмарлануулар болбой коюшу мүмкүн эмес. Бүгүнкү окуучу, дүйнөлүк
классика, дүйнөлүк фольклор менен кабары бар окуучу, аны оңой эле сезет. Катмарлануунун өзү
да эпостук касиет. Мындагы эң маанилүү башкы маселе — «Манас» эпосунун түпкү нукура
идеясы миң жылдар бою ар түрдүү тоскоолдуктарга, кысымдарга учураганына карабастан өзүнүн
наркын коротпой биздин улуу заманга жеткенинде. Бул — эпостун майтарылгыс күчү.
«Манас» эпосу — бийик гуманизмге сугарылган эпос. Мындай деп айтыш бир караганда
парадоксалдуу угулушу мүмкүн. Анткени, эпос баштан-аяк согуштук жүрүштөргө, чабуулдарга,
кандуу кыргынга негизделген. Мындайынча жөнөкөйлөштүрүп айтсак, Манастын бүт өмүрү
согушта, чабуулда өтөт. Ал өзүнүн эң акыркы жүрүшүнө акылман аял Каныкейдин каршы
болгонуна карабастан жөнөйт. Ушул жолку кыргында Манас өзү катуу жарадар болуп (ал
ошондон акыры каза табат) кырк чоросунан бүт айрылды «Манас» эпосу ушундай финалына,
жыйынтыгына карабастан, бийик гуманизм идеясын бекемдеген, адамды сүйүү, адамды баалоо
коом турмушунун эң бийик имандык нормасы экенин бекемдеген дүйнөлүк гениалдуу эпостун
катарына кирет.
Эпосту жараткан элдин акылмандуулугу көркөм чыгарманын трагедиялуу финалынан эле даана
сезилип турат. Мындай кайталангыс финал улуу чыгармага гана мүнөздүү жана жарашыктуу.
www.bizdin.kg
Манастын өлүмү жана кырк чоронун кырылышы айтып бүткүс трагедия. Азыркы тил менен
айтканда Шекспирдин талантына шайкеш трагедия. Эгерде, элдин баатыры журттун айтканына
көнбөй адилетсиз чабуулга аттанса, анда, эл өзүнүн сүйүктүү каарманын да аябайт. Эпостун
гуманисттик жыйынтыгы да мына ушунда.
Илимий терминология менен айтканда «Манас» эпосун баатырдык эпостун катарына кошушат.
Бул чындыкка туура келет. Ошондой болсо да эпос караманча согуштук жүрүштөрдү гана
баяндап, даңазалап чектелбейт. Эпос камтыган окуя, турмуш өтө кеңири жана ар түрдүү. Ал
кадимки тиричилик ырым-жырымдан баштап, адамдын эл, жер менен болгон татаал байланышына
чейин сүрөттөйт. Аш, той, каада-салт, айтор, адам турмушуна, тилегине, умтулуу-максатына
тиешелүү окуялардан сүрөттөлбөй калган эч нерсе жоктой. Башкасын айтпаганда деле,
Көкөтөйдүн ашында сүрөттөлгөн каада-салт эмне деген эстетикалык мааниге ээ. Дал ошол
көркөмдүктүн күчүнөн улам байыркы турмуштук көрүнүштөр өзүнүн кадыресе этнографиялык
алкагынан чыгып, адамдык адилеттүүлүктү, акылмандыкты даңазалаган терең философиялык
жыйынтыктоолорго келет.
Эпостун бийик гуманизми, имандык сабагы андагы таасын тартылган Аялдын сонун образынан
эле сезилет. Ал гана эмес бүгүнкү күндүн эстетикалык талабы, түшүнүгү менен эле мамиле этсек,
эпостогу Аял анчейин ишмер, колунан көөр төгүлгөн уз гана эмес, эң оболу ал — өзүнчө сын көз
карашка ээ болгон индивид, инсан, ошону менен бирге ал жоокердин теңтайлаш шериги, акылман
кеңешчиси, баатырдыгынан да кем калбаган жан жолдошу. Ошол түнт заманда, дүйнөлүк маданий
прогресстен сырткары шартта таралган элдин эпосунда аялга ушундай баа берип, аялдын акылын,
ибаатын, ишмердүүлүгүн, баатырдыгын романтизациялаган көркөм чыгармага азыр да таң калбай
кароого мүмкүн эмес.
Арийне, эпостун көркөмдүк структурасын, укмуштуу сүрөттөөлөрдүн табыятын, бир чети куудул
сөздөн башталып, бир чети трагизм менен аяктаган татаал стилдик кубулуштардын ички сырын
ачып, чечмелеп көрсөтүү — адабиятчы-фольклорчунун жумушу. Мен, биерде, азырынча жазуучу
катарында гана жалпы адабиятка түздөн-түз тиешем, катнашым бар болгондуктан гана «Манас»
эпосу сөз өнөрүнүн эң бийик, эң таза үлгүлөрүнө жатарын айтпай коё албайм. Жөнөкөйлөштүрүп
айтканда, кол жазмадан окуганда бир учурга тамшанып, таң калбай коюуга болбойт. Ал мындай.
Эпосто баатырлар, чоролор, дөөлөр сүрөттөлөт, алар минген тулпарлар сүрөттөлөт, алардын ар
биринин курал-жарактары, жоокер кийими сүрөттөлөт. Эпосто ошондой эле ар түрдүү аялдар
сүрөттөлөт. Алардын иштеген иши, даярдаган буюмдары, сайган саймаларынан тартып, сырткы
кебете-кешпирине чейин сүрөттөлөт. Эпосто толуп жаткан согуштук эпизоддор, баатырлардын
жекеме-жеке беттешүүлөрү сүрөттөлөт. Жаратылыштын ар түрдүү кубулуштарынан тартып,
адамдын ички кайгы-кубанычына чейин сүрөттөлөт. Мына ушунун баарын манасчыдан угуп
отуруп, же жазылып алынган кол жазмадан окуп отуруп, ар бир сүрөттөө өз ордунда экенин
көрүп, ар бир сүрөттөөнүн өзүнчө көркөмдүк системасы, көркөмдүк максаты бар экенин сезип,
элдин көркөмдүк фантазиясына таң калбай койбойсуң. Маселе бул жерде таамай, так айтылган
салыштыруу, эпитетте гана эмес. Кеп, кылымдар бою өз ичине камтылган көп катмарлуу эпостун
мазмунга, адам турмушунун ар түрдүү жактарын, социалдык-турмуш, сүйүү-лирикалык,
моралдык-этикалык маселелерин, байыркы кыргыздардын географиялык, медициналык,
астрономиялык, философиялык түшүнүктөрүн бүтүндөй камтыган эпостук мазмунга, бир учу
жомоктон, мифтен, фантастикадан башталып, бир учу реализмге (фольклордук маанидеги) келип
жеткен көркөм форманын бипбирдей жанаша өсүп, бир бүтүн гармония түзгөнүндө. «Манас»
эпосунун мазмундук жана көркөмдүк гармониясын айрыкча манасчынын аткарып жаткан
процессинде, айрыкча, унутулгус Саякбай сыяктуу улуу манасчы аткарып жатканда сезесиз. Бул
учурда эпостун, маселен, алсак, Каныкейдин Тайторуну чапканы, Алмамбеттин арманы сыяктуу
атактуу окуялар гана эмес, ар бир сөз, ар бир ыр сабы, ар бир тирада манасчынын не бир кыймыларакети, үнү сырткы кубулуштары менен айкалышып, ушулардын баары бир асыл заттан
жаралгансып, ажырагыс бирдикти түзөт. Мына ошондо «Манасты» угуп отуруп, анын не бир
кооздук-асылдыгына моокуң канып, ошол жазуусу жок, жазуу маданиятынан алыс шарттарда,
кыргыз эпосу ушундай таңгаларлык көркөмдүк жарашыкка, сөздү, музыканы, театрды өзүнө
бириктирген гармонияга кантип жетти экен деп ойлойсуң. Мына ушул укмуштуудай көркөмдүк
гармониянын касиетинен улам эпосто сүрөттөлгөн Кошой, Жолой, Макел дөөлөрдөн тартып,
Манас баштаган чоролорго чейин, Бакай карыядан тартып, акылман Каныкейге чейин,
Коңурбайдан тартып, Көзкамандарга чейин белгилүү турмуштук шарттарда жашаган тирүү
www.bizdin.kg
кеипкерлердей көз алдыбыздан тартылып өтөт. Биз ал турмак, кээде бул каармандар эпостук
көркөм образдар экенин унутуп коюп, чынында да бир доордо, бир кылымдарда реалдуу жашаган
тарыхый адамдардай сезип кетебиз. Көркөм чыгарманын багынтар күчү, өлбөстүк касиети дал
ушунда эмеспи. Көркөмдүктүн бийик чен-өлчөмү менен караганда эле Манас, Алмамбет, Чубак,
Сыргак, Бакай, Коңурбай сыяктуу монументалдуу планда тартылган образдарды айтпай эле коёлу,
эпизоддук каармандардын катарына кошулган (азыркы адабий түшүнүктү дагы бир жолу
колдонуп айтсак) Тазбаймат, Кыргыл чал сыяктуу персонаждардын так элестүү типологиясы
жагынан эң мүнөздүү образын түзүү өтө өнүккөн, бышып жетилген көркөм ойлоо аң-сезимине
негизделери талашсыз. Кыргыз элинин мына ушундай көркөм ойлоо аң-сезими баарынан мурда,
баарынан күчтүү эпикалык жанрда, эпикалык традицияда көрүндү. Кыргыз элинин эпикалык
көркөм ойлоо аң-сезимин философиялык, эстетикалык, психологиялык, филологиялыкфольклордук жагынан терең жана комплекстүү изилдөө окумуштуулардын кезектеги милдети деп
түшүнөм. Анткени, оозеки чыгармачылыктагы көркөм ойлоо аң-сезиминин жалпы көркөмдүк
принциптери, маселен синкретизм, индивидуалдуу автордун белгисиздиги, же жоктугу, оозеки
формада өнүгүү ж. б. «Манас» эпосуна мүнөздүү болсо дагы, менин терең ишенимимде эпос
катарында бул көркөм чыгарма дүйнөлүк эпикалык практикада өтө уникалдуу көрүнүштүн
катарына жатат. Бул бөтөнчөлүк баарынан мурда эпостун структуралык негизинде жаткан көркөм
ойлоо аң-сезимине байланыштуу. Дал ушул кылымдардан бери өнүгүп-өөрчүп келаткан көркөм
ойлоо аң-сезиминин бай жана күчтүү традициясынын негизинде гана Сагымбай Орозбаков,
Саякбай Каралаев сыяктуу индивидуалдуу көркөм сүрөткерлер (негизинен «Манас» эпосун кесип
кылгандар) өсүп чыгышкан. Тилекке каршы ушундай улуу манасчылардын далайынын аты
унутулуп, тарыхтын терең, калың катмарларында калды, айрымдар легенда түрүндө бизге жетти,
кээ бирөөлөрү жөнүндө үстүртөн гана дарегибиз бар. Бирок, оозунан а дегенде эле ыр төгүлгөн,
улуу эпостун уйкаштары чубурган не бир залкар манасчылардын болгону, манасчылардын өзүнчө
бир «мектеби», уламалуу салты болгону күнөмсүз иш. Мына ошол улуу салтты улагандардын
бири, азыр биз вариантын өзүнчө китеп түрүндө жарыялап отурган Сагымбай Орозбаков.
Өзүн көрбөсөк да, манасчы Сагымбай Орозбаковдун ашкере даңкы ушул күнгө чейин
калың журттун арасында ооздон түшпөй айтылып келе жатат. Бул кокусунан келип чыккан иш
эмес. Үстүбүздөгү кылымдын башында жашап өткөн Сагымбай Орозбаков маалыматтарга
караганда, манасчылардын тизмесинде башкача бир орун ээлеп, өзүнчө бийиктелген аскар-тоо.
Албетте, муну калктын аңызы, сүймөнчүлүгү десе болоор. Ал эми Сагымбай Орозбаковдун өз
оозунан 20-жылдарда изилдөөчүлөр жазып алган «Манас» дастанын окуп көрсөк, жогорудагы
айтылган Сагымбайдын даңкы эң орундуу экени апачык боло түшөт.
«Манасты» көп эле жомокчулар айтып келген. Алардын устаттыгына эч кандай күмөн койбой
Сагымбай Орозбаковдун өнөрүн айырмаланта бөлүп кароого толук эби бар. Сагымбайдан
жазылып калган тексттерди кунт коюп окуп чыккан ар бир адам Сагымбайдын сөз байлыгына,
акындык чеберчилигине, ташкындаган сүрөткер кудуретине баш ийбей койбойт. Бул бир ааламда
укмуш жаралган уникалдуу талант. Балким, эч убакытта кайталанбас руханий көрүнүштүр.
«Манас» — «Манас» болгондон берки эпостун тамчыга тамчы кошулуп, сөзгө сөз, ойго ой
кыналып, байыркы кыргыз журтунун бүткүл чыгармачылык кубатын Сагымбай бир өзү дилине
сыйгызып тургандай сезилет.
Мына, эми Сагымбайдын айткандары китеп катары окурмандарга тартууланууда. Улуттук
маданияттын алды-артын түшүнгөн ар бир адам буга кубанбай коё албайт. Улуу нерсени окуп
моокуну кандырууга улуу маданият керек экени белгилүү. Жетимишинчи жылдардагы кыргыз
окурмандарынын даярдыгы бир кыйла өсүп, дүйнөлүк маданияттын даражасына жетилип отурат.
Демек, өткөн замандардагы көркөм мурастарга тийиштүү сын көз менен мамиле этип, ошол
кездеги идеяларды азыркы күндөгү идеялардын бийиктигинен ылгап кабылдоосу закон ченемдүү
иш. Мисалы дейли, жер жүзүндө китеп аттуунун төл башы байыркы «Библияда» биздин коомдук
көз карашыбызга шайкеш келбеген жерлери толуп жатат. Ошого карабай, бүткүл байыркы
инсанатка тиешеси бар «Библияны» адабий эстелик катарында биз танбайбыз. Биз аны кайсы
доордо, кандай тарыхый баскычта, коомдун кандай социалдык абалында, инсанаттын өнүгүш
жолунда бул китеп кандайча түзүлүп, ошол заманда кандай идеяларды көздөгөнүн эске алып оң,
терс жактарын сын көз менен аныктап, аны менен катар бүткүл инсанат маданиятынын байыркы
эстелиги катарында биз аны баалайбыз.
www.bizdin.kg
Ошонун сыңарындай байыркы кыргыздын оозеки «библиясы» — «Манас» татаал жана
улуу нерсе. Азыркы күндөгү билимге жетилген окурмандар «Манаска» чыгармачылык мүнөздө
мамиле этиши зарыл белгилүү. Муну анча айтып отуруштун да кажаты жок. Ар бир нерсе өзүнүн
тарыхый тушунда каралса, анда вульгардык социологияга жол берилбейт.
Замандан заман өтүп, жер үстүндө кыргыз тили жашап тургуча «Манас» биздин улуттук туу
чокубуз катарында тура бермек.
Академик ЧЫНГЫЗ АЙТМАТОВ 16/III 1977-ж.
www.bizdin.kg
САГЫМБАЙ МАНАСЧЫ ЖАНА АНЫН ВАРИАНТЫ ЖӨНҮНДӨ
Сагымбай 1867-жылы Ысык-Көлдүн күңгөйүндөгү Кабырга деген жерде туулган.
Сагымбай 12—13 жашында атасы Орозбак өлүп, жетим калат. «Манас» айтууга 15 —16
жашынан тартып киришет. 1916жылкы үркүндө эл менен кошо кытай жерине барып, ал
жактан1917-жылы кайткан. 1922-жылдын жай айынан тартып «Манасты»жаздырууга
киришип, биринчи бөлүгүн 1926-жылдын августунда жаздырып бүтүргөн. 1930-жылы
Кочкордо дүйнөдөн кайткан.
Кыргыз илимдер Академиясынын тил жана адабият Институтунун кол жазмалар
фондусундагы маалыматтарда Сагымбай бала кезинен эле ырга шыктуу болгондугу,
«Манас» айтууга чейин лирикалык жана тамашалуу ырлар чыгаргандыгы менен оозго
алынгандыгы эскертилет. Жалпы эле чоң жомокчу катары элге кеңири белгилүү
болгондо да түрдүү чыгармалар жаратууну токтоткон эмес, лирикалык мүнөздөгү ырлар
менен катар өлгөн адамдарга ылайык кошоктор түзүүгө көп катышкан, айрыкча аштойлордо жар чакыруу милдетин Сагымбай катышкан топто көбүнчө ага ыйгарышчу
экен.
Сагымбай «Манасты» эң алгач өз алдынча тың манасчы эсептелген агасы Алышерден
угуп үлгү алган деп болжолдошко болот, бирок белгилүү изилдөөчү К. Рахматуллин:
«Шапак манасчынын айтуусуна караганда, кадимки Тыныбек манасчынын мугалими
Чоңбашты (Нармантайды) биринчи жолу уккан, Сагымбай абдан кызыгып, «Манасты»
үйрөнүү үчүн Чоңбашты ээрчип кетмек да болгон»1,— деп жазат. Чынында
Сагымбайдын «Манасты» биринчи жолу кимден угуусу, кимден эң алгач таалим алуусу
анын чыгармачылык жолунда чоң мааниге ээ көрүнүш. Бирок, ушул жерде бир нерсени
эстен чыгарбоо зарыл: манасчылардын чыгармачылыгындагы жалпы мурдатан кабыл
алынып келе жаткан салт боюнча болочок манасчы алгач укканын бүт өмүрү бою ошол
калыбында сактоого милдеттүү болгон эмес, тескерисинче, өзүнөн улуу, же таланты
жактан жогору турган жомокчулардан уккандарынын көңүлүнө жагып, туура деп
түшүнгөндөрүн өз репертуарына кабыл алып кеңири пайдаланган. Ушуга ылайык ал өз
вариантын түзүүдө өзү уккан ар бир башка манасчынын вариантындагы артык
үлгүлөрдү чыгармачылык менен сиңирип, өздөштүргөн. Адатта бул элестүү саптар
тигил манасчыныкы, бул эпизод мунуку деш болгон эмес, ар бир талант тарабынан
жаратылган табылга эл арасына таралуу күнүнөн тартып ар бир башка, же жаш айтуучу
үчүн да эгер ал кааласа анын өз табылгасы болуп кала берген. Угуучулар бул жерин, же
бул сапты сен тигинден үйрөнүп алыпсың деп айтуучуга кине койгон эмес,
тескерисинче, мурда элге кеңири тараган, же эл жакшы кабыл алган үлгүнү чен катары
алып, жаш манасчыга, же талант жактан анча эмес айтуучуга бул жерин тигил чоң
жомокчу мындай айтат, сеники мобул жактан ага жетпейт экен деген сын берип, талап
койгон. Кыскасы, «Манас» өзү кандай жалпы элге орток чыгарма болсо ар бир жомокчу
тапкан артык табылга да так эле ошондой жалпыга орток көрүнүш, так мына ушул
салтка ылайык ар бир айтуучу башкалар иштеп чыккандардын бардык мыкты үлгүлөрүн
өз менчиги катары кеңири пайдалануу гана турмак, эч качан мобул жерди тигинден
үйрөндүм деген сөздү айтуучу да эмес. Андай талап коюу эч кимдин оюна да келбей
турган адаттагы көндүм иш эле.
Сагынбай да өз вариантын түзүүдө ушул ыкты кеңири пайдалангандыгында шек жок.
Ага таандык варианттын жогорку көркөмдүк касиети мунун эң ачык күбөсү. Албетте,
элге жаккан, бардык жактан шай келген вариант түзүүдөгү жомокчунун өз талантынын

1 К. Рахматуллин. «Манасчылар», Кыргыз ССР илимдер Академиясынын тил жана адабият институтунун
кол жазмалар фондусу, инв. № 1289, 68-бет.
www.bizdin.kg
деңгээлин такыр эле эсептен чыгарып салууга болбойт, бирок, ошону менен бирге эле ал
манасчы өзүнөн мурдакылар иштеп чыккандарды кандай өздөштүрө алгандыгы чечүүчү
мааниге ээ көрүнүштөрдүн биринен. Сагымбайдан «Манасты» жазуу иши башталганда
ал адам 55 жаштагы курагы болгон. Буга чейин ал жаш кезинен тартып эле өз доорунун
эң чоң жомокчуларынан таалим алып, элге кеңири белгилүү манасчылардын артык
табылгаларын кенен өздөштүрөт (албетте, ошол Сагымбайга таалим берген ар бир чоң
жомокчунун өзү да так эле ушундай жолду басып өткөндүгү, өзүлөрүнө чейинкилердин
табылгаларын өздөштүргөндүгү да шексиз) жана талантынын күчүнө жараша өз
табылгаларын да кошумчалайт. Бул эки фактор ар бир манасчынын чыгармачылыгында
чечүүчү мааниге ээ.
Сагымбайдын кимдерден таалим алгандыгы жөнүндө «Манастын» көрүнүктүү
изилдөөчүлөрүнүн бири К. Рахматуллин колдо болгон жана ошол кездерде кары
адамдардын берген маалыматтарына таянып: «Сагымбай ошол учурдагы чоң
манасчылардын бардыгын дээрлик угат. Ал Чоңбаш, Тыныбек, Найманбайларды гана
эмес, Балык менен Келдибекти да угуп, үлгү алгандыгы жөнүндө айтышат. Келдибек
Сагымбайга «Манасты» айттырып көрүп жактырат, бирок, обондон жетише элек
экенсиң деп обонду, кол шилтөөнү жана башка кыймыл-аракеттерди үйрөткөн экен»1
,—
деп жазат.
Ар бир манасчынын түзгөн вариантынын деңгээли үчүн чоң мааниге ээ көрүнүштөрдүн
бири — практика, ошол варианттын элдин эң кеңири массасынын талкуусунан өтүшү.
15 —16 жашынан тартып «Манас» айтууга киришкен Сагымбай өз вариантын кагаз
бетине түшүрүүгө чейин кырк жыл чамасында эл аралап, жомок айткан. Бул мезгил
ичинде ал айткан жомок эчен адамдардын, көптөгөн угуучулардын сынынан өткөнүн
көз алдыга келтирүү кыйын эмес. Сагымбай жомок айтуудан башка өмүрүндө эч кесип
кылбаган, үй-бүлөсүн жалаң ушул «Манас» айтуудан тапканы менен баккан адам
болгон.
Жадаса 1916-жылкы үркүндө кытай жерине качып барганда да үй-бүлөсүн «Манас»
айтуу менен багып, эл кырылып жаткан оор ачарчылыкта бала-бакыраларын аман алып
калган экен. Билген адамдар берген маалыматтарга караганда ал адам жай дебей, кыш
дебей дайым эл арасында, болгондо да бир айылдан экинчи айылга, бир өрөөндөн
экинчи өрөөнгө өтүп, кыдырып жүрүп жомок айткан. Ушул кыдыруу учурларында
далай жомокту, уламаны сонун билген, мурдагы белгилүү манасчылардын айткандарын
уккан эл арасындагы сөзмөр адамдардын, жалпы эле элдин сынынан өткөндүгү шексиз.
Адатта, ар бир жомокчунун жомокту айтуу учурунда угуп жаткан көпчүлүк пассивдүү
гана угуп тим болбойт. Эл алдында өз өнөрүн көрсөтүп жаткан жомокчунун, айрыкча
жаңы, же жаш жомокчулардын аткарып жаткан чыгармасы сынга алынып, угуучулар
өзүнө жаккан жагы менен катар мүчүлүш жерлерин эскерткен учур кеңири жолугат. Көп
учурларда мындай сынчылар өзү мурда уккан билгендерине таянып: ушундай айтуу
туура, же тигил манасчы мындай айтчу эле, ошонуку туура деген планда кеңешин да
айтат. Кандай гана айтуучу болбосун бул сыяктуу жалпы элдик сын менен эсептешпей
койбойт жана манасчы аткарган жомоктун калыптанышында мындай сындын, кеңештин
мааниси өтө чоң. Өз доорунун эң мыкты устаттарынын иштеп чыккандары жана алардан
мурдагы белгилүү табылгалар менен байыган, зор таланттын өтө көп күч жумшап,
чексиз берилгендик менен узак жылдар бою иштеп чыккандарынын натыйжасы болгон
жана кырк жыл чамасында элдик талкуудан өтүп, көптөгөн угуучулардын каалоолору
эске алына келип түзүлгөн Сагымбайдын варианты өзгөчө көркөмдүк деңгээлге
көтөрүлгөн чыгарма болушу табигый иш. Бул факты өзгөчө касиеттин, же чектен тыш

1
1 Кыргыз ССР илимдер Академиясынын тил жана адабият институтунун кол жазмалар фондусу, ипс. № 1289, 68—69-беттер.
www.bizdin.kg
күчтүн кийлигишүүсү эмес, көп эмгектин, узак тажрыйбанын залкар талант менен
айкалышуусунун натыйжасы.
Сагымбай Орозбак уулунун айткан вариантына таандык көркөмдүк касиетке анын
чыгармасын уккан, же окуган ар бир адам, ошондой эле «Манас» эпосун изилдөөгө
катышкан ар бир окумуштуу жогору баа беришет. Мисалы: көрүнүктүү окумуштуу жана
казак элинин улуу жазуучусу Муктар Ауэзов «Манас» жөнүндөгү кеңири белгилүү
эмгегин ушул Сагымбай Орозбак уулунун вариантынын негизинде жазган. Демек,
окумуштуу тарабынан «Манас» жомогунун бай материалы, жогорку көркөмдүгү
жөнүндөгү ойлору эң алды менен так ушул вариантка таандык.
Кыргыз поэзиясынын мастерлеринин бири, көрүнүктүү акын Алыкул Осмонов
жомокчуну «Улуу акын» деп жогору баалоо менен, айрыкча, «Сагымбайдын бир сөзү
бир аттык»1 —деп анын вариантынын көркөмдүк касиетине өзгөчө ыраазы болот.
Сагымбай Орозбак уулу айткан «Манасты» кагаз бетине түшүрүү иши жогоруда
эскертилгендей 1922-жылы башталат. Бул иште демилгечи болгон жана жалпы эле
кыргыз фольклорун жыйноодо эбегейсиз зор эмгек сиңирген Каюм Мифтаковдун
маалыматы боюнча Сагымбай 1921-жылдын акырында азыркы Тоң районундагы
Бөкөмбаев селосу жайгашкан жерге келет. Ошол жерде мугалим болуп иштеп жүргөн
Мифтаков ал айткан «Манасты» угат да көңүлүнө өтө жаккандыктан кагаз бетине
түшүрүүнү өтүнөт. Бирок, Сагымбай минип келген ат бирөөнүкү болгондуктан узак
убакыт токтолууга макул болбойт, экөө жайында жолугушууга убадалашышат. 1922-
жылдын жайында Мифтаков атайын издеп барып Сагымбайды Солтон-Сары
жайлоосунан табат да, Нарынга ээрчитип барып жомокту жазуу ишин баштайт.
«Манасты» жазуу иши 4 жылдан ашуун убакытка созулат (1922-жылдын июнь-июль
айларынан башталып 1926-жылдын августунда бүтөт). Сагымбайдан «Манасты» жазуу
ишин Каюм Мифтаков баштаган, бирок, ал адам аз гана баштап токтотуп, негизинен бул
вариантты кагаз бетине түшүргөн адам Ыбырайым Абдырахманов болгон. Бул эки
адамдан башка да Сапарбай Сооронбаев аттуу адам аралашат, анын милдети —
манасчыдан жазылган материалдарды көчүрүп, экинчи нускасын даярдоо эле.
Булардын ичинен Каюм Мифтаков мурдатадан эле оозеки чыгармаларды жыйноого
терең кызыгып жүргөн жана бул багытта бир топ эмгектенген адам болсо да «Манасты»
кагаз бетине түшүрүүдө зарыл керек болгон илимий талаптар бар экендигин ал үчөөнүн
кимдир бирөө билгендиги жана ошол өзүлөрү аткарып жаткан иште андай талаптарды
так аткаргандыгы байкалбайт. Тескерисинче жаздыруу ишинин жетекчиси эсептелген К.
Мифтаковдун өзү жазган тексттерде сөздөрдүн тактыгын сактоо жок, ал гана турмак
кыргыз сөздөрү татарчаланып же кыргыз сөздөрүнө татар, башкыр сөздөрү
аралаштырылып жазылган.
Сагымбайдын вариантынын негизги катчысы болгон Ыбырайым Абдырахмановдун
«Манасты» канчалык даражада илимий талапка жооп берерлик тактыкта жазганын кесе
айтуу кыйын. Тактыктын зарыл экендигин ошол кезде ал адам билгендиги да күмөн.
Биздин оюбузча эч ким ал адамдан мындай тактыкты талап кылбаган да болсо керек.
Бирок, кыргыз интеллигенттеринин арасында «Молдоке» деген ат менен кеңири
белгилүү болгон бул адамдын өзгөчө тыкандыгын эске алганда текст негизинен
манасчынын оозунан кандай чыкса ошол калыбында кагаз бетине түшүрүлгөндүгүнө
ишенүүгө болот.
Бүгүн биздин колдо турган варианттын мүнөзү, деңгээли, жомокчунун чыгармачылык
бетинин ачылышындагы айрым маселелер, учурлар үчүн эпостун жазылыш тарыхынын,
жазуу процессиндеги түрдүү шарттардын, бул ишке кимдер катышып, жомокчунун
чөйрөсүнүн ким болгондугунун чоң мааниси бар. Анткени бул көрүнүштөр кээде өтмө

1 Алыкул Осмонов. Чыгармалар жыйнагы, II том, Фрунзе, 1965, 387-бет.
www.bizdin.kg
катар, татаал, кыйыр мааниде, кээде түздөн-түз мааниде жомоктун аткарылышына да,
жомокчунун чыгармачылыгына да таасир тийгизгендиги шексиз.
Жомокту жаздыруу учурунда манасчы өтө көп кыйынчылыктарды көргөн. «Манасты»
жазуу ишин уюштурган Түркстан илим Комиссиясы иштин жүрүшүнө дайым көзөмөл
болуп, шарт түзө алган эмес. Мунун натыйжасында алгачкы кызуу киришилген иш
(биринчи эле жаза баштаган жылы жайында Манастын туулушунан баштап
Кыргыздардын Ала-Тоого кайра келишине чейинки окуялар бүт жазылган) бара-бара
солгун тартып кетет. Айрыкча эпостун аяккы эпизоддорун жазуу кыйынга турат. Буга
жомокчунун иштин орто чендеринен эле катуу ооруга чалдыгышы да себепчи болот. Эл
арасында эпосту эркин айтып, өзүн коштоп, шыгына шык кошуп сүрөп турган
угуучулардан бөлүнүп, «жасалма» шартка дуушар болуусу (шыр кетпей жай айтып
жаздыруу) жомокчунун шыгына өз таасирин тийгизгендиги шексиз. «Сагымбай эң ак
көңүл адам болуп, аз гана муңдуу сөздөрдү эшитсе ыйлай берүүчү эле»,— деп эскерет
жомокчуну эң жакын билген адамдардын бири Ыбырайым Абдырахманов. Буга
караганда Сагымбай назик көңүл, чыныгы поэтикалык сезимге ээ адам болгон өңдөнөт.
Андай адамга материалдык кыйынчылыктардан да моралдык жактан басынуу өтө катуу
таасир келтирери шексиз. Оорунун залдарынан Сагымбайдын вариантынын аяк жагы
өзүнүн көркөмдүк деңгээли жактан башка эпизоддорунан кескин түрдө айырмаланат.
Кыргыздардын кытайларды жеңгенинен кийинки окуялар көп учурда бүдөмүк,
баяндалып жаткан окуялар үзүлүп, же баштаган иштин натыйжасы белгисиз болуп
калган учурлар кезигет, бул же тигил көрүнүштү баяндоодо жомокчу мурдагы белгилүү
болгон ыктарды, ыр саптарын эч өзгөртүүсүз ошол калыбында кайталап калгандыктан
эпостун эң аяккы корутунду бөлүгү окууга оор, көркөмдүгү начар. Бул бөлүмдү окуган
ар бир адам жомокчуга мүнөздүү болгон түгөнгүс, эң бай фантазия соолуп, зор талант
кайтып, жалаң гана окуяларды чүргөп, бири-бирине жамап айтуу ыгы калгандыгын,
ошол ык да өзүнө таандык болгон мурдагы чеберчилигин жоготуп, айтуучунун зордук
менен өзүн күчтөп жатып эптеп мурда белгилүү окуяларды сомолоп баяндоого гана
жарап калгандыгын даана көрүүгө болот. Бул бөлүмдө окуялар иретсиз, баш аламан,
мурдагы эпизоддорго мүнөздүү болгон Сагымбайга таандык эң так логиканын изи да
жок, ал гана турмак окуялардын орой карама-каршылыгы да орун алган.
Ушул түрдөгү оор шартка жана анын айрым зээн кейирлик жыйынтыктарына
карабастан Сагымбай Орозбак уулунун оозунан 1922—1926-жылдар аралыгында
«Манас» эпосунун эң сонун варианттарынын бири жазылып калынган. Бул иште
демилгечи болгон Каюм Мифтаков сыяктуу энтузиастардын, жомокчу менен бир катар
бардык оорчулуктарга чыдап, ишти аягына жеткирген Ыбырайым Абдырахманов
сыяктуу адамдардын эмгегине баа жетпейт.
Сагымбай Орозбак уулунун варианты ырынын кооздугу, түзгөн элестеринин тереңдиги
жана байлыгы, эл турмушун кенен алып, таамай сүрөттөй алгандыгы менен
өзгөчөлөнгөн, бизге белгилүү варианттардын эң мыктыларынын биринен. Ырас, бул
варианттагы жетишилген ийгиликти жалгыз Сагымбайдын жеке керт башынын
табылгасы дешке болбойт. Жалпы эле кандай гана вариант болбосун аны мурдагы эл
арасында жашап келген варианттар менен тыгыз байланыштуу карабай туруп баа берүү,
ал гана турмак вариант катары мамиле кылуу да мүмкүн эмес. Эгер ар бир вариантты
башка варианттардан, айрыкча өзүнөн мурдагылардын бай тажрыйбасынан бөлүп, жеке
алып карай турган болсок «Манастын» ийгилиги, таасири ошол жеке вариант менен
гана чектелип, эпостун өмүрү бир варианттын өмүрүнө көз каранды, ошону менен
шартташкан көрүнүш болуп калар эле. Ошон үчүн ар бир варианттын кемчилигин өзүнө
мүнөздүү жеке көрүнүш катары бааласак да, ийгилиги жөнүндө сөз болгондо
мурдатадан бери бүтүн эл тарабынан иштелгендерди, жалпыга орток ийгиликтерди
эстен чыгарууга болбойт. Варианттар арасындагы байланыш — улам кийинки муундун
www.bizdin.kg
манасчылары өзүнүн мурдагылардан жеке эле эпостун сюжеттик линиясын гана кабыл
алып сактабастан, көркөм табылгаларды да кабыл алып, өздөштүрүп, улантып, байытып
сактоо — «Манас» эпосунун укумдан тукумга өтүп жашоосундагы жана ар дайым элдин
эң сүйүктүү чыгармасы болуп кала берүүсүндөгү негизги сыр мына ушунда. Ошон үчүн
«Манас» таланттуу жомокчу айткан күнү эл сүйгөн, мыкты кооз чыгарма болуп, начар
жомокчу айткан күнү элге жакпаган керексиз чыгарма болуп калган эмес. Анын эл
арасындагы кадыр-баркы дайым бир калыпта жогору болгон. Анткени, «Манасты»
таланты начар айтуучу аткарган күндө да элдин эсинде анын мурдатадан кеңиргл
белгилүү болгон артык үлгүлөрүнүн элеси, таасири сакталган, ал гана турмак эл өзү ар
бир манасчыга ошол артык үлгүлөрдүн негизинде таалим-тарбия берип, анын өсүшү,
мыкты табылгаларды өздөштүрүшү үчүн шарт түзгөн. Албетте, жогоруда
эскертилгендей, адатта андай орток табылганы ар бир манасчы өз табылгасы катары
кабыл алып, өз вариантында эч өзгөртүүсүз эле кеңири пайдалана берүүгө укуктуу
болгон жана мунун эрен-төрөнү болгон эмес. Ушул салтка ылайык Сагымбайдын
вариантындагы далай көркөм саптар, таамай сүрөттөөлөр, таасирдүү элестер ага
чейинки толгон эл таланттарынын, эң көп манасчылардын орток ийгилиги, жалпы
табылга экендиги шексиз. Сагымбайдын эмгеги ошол артык табылгаларды терең
өздөштүрүп, өз вариантында орду менен туура пайдалана билгендигинде. Сөзсүз,
жомокчунун өз талантын, чыгармачылык шыгын такыр эле жокко чыгарууга болбойт.
Сагымбай зор талантка ээ адам болгондугунда шек жок. Бирок, анын вариантындагы
ийгиликтерди бул нукура өзүнүкү, муну мурдакылардын тажрыйбасынан алып,
пайдаланган элес деп бөлүүгө мүмкүн эмес. Анткени, анын зор таланты узак
тажрыйбанын натыйжасында гана такшалган, мурдатадан иштелип чыккандарды
өздөштүрүү аркылуу байыган, элдик сындан өтүү аркылуу курчуган. Натыйжада мына
ушулардын кошундусунан гана Сагымбайдын варианты келип чыккан. Чынында эле
Сагымбайдын вариантында кенен жолуккан:
«Алтын менен күмүштүн
Ширөөсүнөн бүткөндөй,
Асман менен жериңдин
Тирөөсүнөн бүткөндөй,
Айың менен күнүңдүн
Бир өзүнөн бүткөндөй,
Алды калың кара жер
Жерлигинен түткөндөй.
Ай алдында дайранын
Толкунунан бүткөндөй,
Абадагы булуттун
Салкынан бүткөндөй.
Асмандагы ай, күндүн
Жаркынынан бүткөндөй...» (Манастын сымбатына карата айтылган саптар) — деп
салыштыруунун эң элестүү үлгүлөрүн берген, же:
«Маңдайы жазы, башы кууш,
Бар боюнда турат тууш!
Кочкор тумшук, кош кирпик,
Көркү калча, көзү тик!
Жалаяк ооз, жар кабак,
Жаагы жазы, ээги узун,
Эрди калың көзү үңкүр,
Эр мүнөзү көрүнөт! ...
...Кең көкүрөк, жайык төш,
www.bizdin.kg
Аркасы кең бели түз,
Айбаты катуу, заар жүз
Пил мүчөсү көрүнөт!
Жолборс моюн, жоон билек,
Бөрү кулак, жолборс төш
Бөлөкчө түрү бар экен»
(Жакыптын жаңыдан төрөлгөн Манасты көргөндөгү сынаганы) — деген сыяктуу таамай
портрет түзгөн ыр саптарын Сагымбайга гана жеке таандык саптар дешке да, ошондой
эле бул саптарды Сагымбай бүт бойдон башкалардан үйрөнүп алган дешке да болбойт.
Мындай өтө чебер, кооз ыр саптары Сагымбайдын вариантында бирлеп-экилеп эле
саналбайт. Анын зор талантынын да жана ал эл иштеп чыккандарды терең
өздөштүргөндүгүнүн да далили катарында бул вариант ушул түрдөгү эң кооз ыр
саптарына өтө бай экендигин айтуу жеткиликтүү болор. Бир нече мисалдар келтирүүнү
жөндүү деп эсептейбиз.
Манас баатырдын согуштук аты Аккуланын сыны мындай сүрөттөлөт:
«Өңү кула, кара жал,
Өзгөчө сонун бу бир мал!
Чаткаягы Чаткалдай,
Жүрүп кетсе чатына
Жүктүү төө баткандай,
Желип кетсе жүрүшү
Жебенин огун аткандай,
Куюшкандын кошконго
Он бир карыш казанды
Ойноп-күлүп аскандай.
Болжолу жок чоңдугу,
Бооруна карандын
Момолой ийин казгандай.
Таноосуна-мурдуна
Кирер болсо жөргөлөп
Азыркы жүргөн адамдар
Кийми менен баткандай.
Камыш кулак, сом туяк,
Балтыры өгүз белиндей,
Басканы сырттын желиндей».
Манастын кылычынын сыны:
«Түн ичинде суурса
Өрт өңдөнүп кызарган,
Уруштуу күндө узарган.
Заарын тарткан мунардан,
Учун кайкы чыгарган,
Тоого чапса таш кескен,
Белге чапса баш кескен,
Шиберге койсо өрт кеткен,
Шилтегени мүрт кеткен».
www.bizdin.kg
Сагымбай Орозбак уулунан жазылып алынган вариант жеке эле айрым кооз ыр саптары
көп жолуккандыгы менен гана айырмаланбайт, жалпы эле бул вариантты бардык
жагынан жогорку көркөмдүккө ээ варианттардын биринен дешке толук негиз бар.
Сагымбайдан жазылган варианттын көркөмдүк күчүн эң алды менен эл турмушун кенен
алып, түрдүү жактан терең сүрөттөп бере алгандыгынан көрөбүз. Бул вариантта элдик
жай турмуштан — мал багуу, козу кайтаруудан тартып, бүт эл үчүн зор мааниге ээ
болгон— бир жерден башка жерге ооп көчүү, элдин башында тура турган баатырды —
ханды шайлоо, душмандардан сактануу үчүн даярдык көрүү, кайсыл эл менен кандай
мамиледе болуу, согушка аттануу жана башка толгон чоң-чоң маселелерди чечүүгө
чейинки көрүнүштөрдүн сүрөтүн көрүүгө болот. Ошол баяндалып жаткан ар бир кичине
жана чоң окуялар жалпы салтка ылайык чыныгы эпикалык масштабда каралып жана
чечилет. Бирок, ал эпикалык стилге таандык болгон жалпылык, салтанаттуулук
конкреттүүлүк менен, ар бир көрүнүштү майда деталдарга чейин так, реалдуу, ар бир
каармандын жеке өзгөчөлүктөрүн ачып бере билүү чеберчилиги менен тыгыз айкашкан.
Негизги каармандар гана турмак жардамчы катарындагы экинчи планда турган
каармандар да өзүнө таандык өзгөчөлүктөргө — индивидуалдуулукка ээ. Бул өзгөчөлүк
жеке эле сырткы көрүнүштүн ар түрдүүлүгү аркылуу жетишилбестен, негизинен ички
дүйнөнүн, мүнөздүн өзүнчөлүгү менен иш жүзүнө ашырылат. Айрым сапаттар
көпчүлүккө таандык болсо, башка бир сапат жалаң бул же тигил жеке каарманга гана
мүнөздүү. Мисалы, чексиз кара күч эпостогу башкы каармандардын басымдуу
көпчүлүгүнө таандык, же ошондой эле баатырдык сапат оң каармандар эле эмес, терс
каармандарга да мүнөздүү көрүнүш. Жолойду күчсүз деп, же Коңурбайды коркок деп эч
ким айта албайт. Бирок, ар бир оң жана терс каармандар ушул сыяктуу жалпы
сапаттарга ээ болуу менен бирге эле ал образдарда атайын ошол каармандын өзүнө
таандык өзгөчө мүнөздү белгилеп турган касиеттер да бар. Манас чексиз баатыр,
укмуштуу балбан, бирок, анын негизги мүнөзүн ачып турган сапаттар булар эле эмес.
Манас ошондой эле жанда жок кең пейил, калыс. «Айкөл» деген эпитеттин жалаң гана
ага таандыкташтырылып айтылышы бекеринен эмес. Адам катары Манас терс
сапаттардан да таза эмес. Анын ала көөдөктүгү, энөөлүгү жеке өз керт башына гана
турмак, бүтүн элге зыянын тийгизген учурлар да болот. Ушундай эле абалды ар бир
каарманга үстүртөн болсо да көз жүгүртүп талдоо жүргүзсөк оңой эле байкоого мүмкүн.
Алсак, Алмамбет башкалардан трагедиялык тагдыры, терең билими, амал-айласы менен
айырмаланса, Каныкей сарамжалдуу уздугу, акылмандыгы менен, Бакай элдик жакшы
салттардын сактоочусу жана жөн билгилиги менен, Коңурбай арамзаада, кыйдылыгы
менен айырмаланат ж. б. Мындай конкреттүүлүктү адам образдарын талдаганда эле
эмес, ар бир окуяны, көрүнүштү сүрөттөөлөрдөн да ачык көрүүгө болот. Мисалы,
жомокто бул же тигил буюм, курал-жарак жөнүндө сөз болгондо ошонун көрүнүш
белгилери гана эмес, жасалуу процессине чейин элестүү сүрөттөлүп берилет. Четинен
эле алып бир-эки мисал келтирүү жеткиликтүү болор:
«Камыш кыйып каптаган,
Тарамышка чаптаган,
Темирин сегиз кырдаган,
Он эки түрлөп сырдаган,
Бөрү тил мизин чыгарган,
Учун ууга сугарган,
Шамалга тийсе ырдаган,
Тийген жери ырбаган,
Колдон тайма болот деп
Коло менен сырдаган,
www.bizdin.kg
Сайганында ийилген,
Сууруп алса чоюлган,
Кармайм деген душмандын
Беш манчасы кыйылган».
Бул саптар Манас баатырдын мубакүлдүү сыр найзасынын жасалуу процессин жана
сырткы көрүнүшүн сүрөттөгөн саптар. Мына бул болсо «эшик эндүү айбалта»
жөнүндөгү саптар:
«Таш көмүргө таптаган,
Как ыргайга саптаган,
Көөкөрчө кылып ийдирген,
Кыл кыял чаап чийдирген,
Чагарак алтын сомдогон,
Чапкан жоосу оңбогон
Эшик эндүү ай балта».
Конкреттүү буюм, курал-жарак, же адам жөнүндө сөз болгондо эле эмес, жалпылык
мүнөздөгү чоң масштабдагы картиналар сүрөттөлгөндө да көз алдыга деталдары ачык,
реалдуу элестер тартылат. Мисалы, көп адамдар катышкан жалпы уруштардын бир
көрүнүшү:
«Туу түбүндө турушуп,
Туубуз качпай турат деп
Кубат кылып урушуп,
Аралашкан эки кол
Ач бөрүдөй жулушуп,
Ачуудан колтук чоюлуп,
Уштап жүрүп жарагын
Алаканы жоюлуп,
Канаттын баары кайрылып,
Чапандын баары айрылып,
Этектин баары түгөнүп,
Ээрдин кашы үбөлүп,
Эриндин баары кесилип,
Эмчектин баары эзилип,
Тизенин баары тозулуп
Тизгиндин баары үзүлүп,
Тон тозулуп электей,
Томуктай болгон курган баш
Жошолоп салган челектей...»
Же ошол жалпы согуштан кийинки анын жыйынтык картиналарынын айрым
көрүнүштөрү:
... «Ок жуткуруп окшутуп,
Тинтүүр менен түрткүлөп
Бекиген окту копшутуп,
Сом этине калды деп,
Чыкпай туруп алды деп,
Аштар алып колуна
www.bizdin.kg
Тилип жаткан андан көп.
Кол-аягы сынганды
«Былк этпе кыйшык бүтөт»—деп,
Шакшак жонуп даярдап,
Тай мөңкүткөн эмедей
Минип жаткан сандан көп.
Баланча жаман жатыр деп
Мал болобу, болбойбу,—
Биле албадым такыр деп,
Кабар берип калкына
Келип жүргөн андан көп,
Учкаштырып кай бирөөн
Желип жүргөн сандан көп,
Шалактатып өңөрүп,
Өлүгүңдү алгын деп
Берип жүргөн андан көп...»
Жогорудагы саптардан даана көрүнүп тургандай бул вариантта жалпы уруш, уруштан
кийинки колдун көрүнүш абалын баяндаган картиналар сыяктуу өтө жалпылык
маанидеги элестер да айрым индивидиумдардын абалы, конкреттүү сүрөттөөлөр
аркылуу көз алдыга реалдуу тартылгандыктан анын таасир берүү күчү өтө зор. Бул
варианттагы көп кырдуу турмуш көрүнүштөрүнүн өтө чеберчилик менен көркөм
баяндалып, эң таамай жана жанга жагымдуу эстетикалык рахат берерлик даражада
тартылган таасирдүү элестери, каармандардын кылдаттык менен иштелип чыккан
портреттери кыргыз тилинин байлыгына, көркөмдүк күч-кубатынын чексиз экендигине
айгине болуп турат.
Сагымбай Орозбак уулунан жазылган варианттын баалуу жактарынын бири — мындан
элибиздин өткөндөгү көз-караш түшүнүктөрүн, үрп-адатын, турмуш-абалын изилдөөдө
эң бай материал табууга боло тургандыгында. Вариант айрыкча кыргыздын үрп-адатын,
салттык эрежелерин кеңири баяндайт. Той, аш, кыз узатуу, кудалашуу ж. б. сыяктуу эл
арасында кеңири жайылган толгон үрп-адаттык көрүнүштөр эң майда ритуалдарына
чейин толук сүрөттөлгөн учурлар көп. Керек деген адам элдин эң эски салттык
эрежелеринин изин, байыркы көз-караш түшүнүктөрүнүн калдыктарын кеңири
жолуктура алат. Чынында бул вариантты кыргыз элинин көп доорлордогу үрп-адат,
салттык түшүнүктөрүнүн атайын топтолгон жыйындысы дешке толук негиз бар.
Кыскасы бул варианттан илимдин бир эле тармагынын эмес, бир нечелеген
тармактарынын өкүлдөрү үчүн эң зарыл маалыматтар табылар эле. Мисалы, андан
элибиздин тилин изилдөөчүлөр, адабиятчылар, тарыхчылар, этнографтар, философтор,
географтар изилдөө үчүн эң бай материалдар табары шексиз.
«Манастын» Сагымбай Орозбак уулунан жазылган вариантында башка варианттар
сыяктуу эле башкы идея — патриотизм, эл таламын коргоп, ички жана сырткы
душмандарга каршы күрөш. Бул башкы теманын ачылышында эпостун традициялык ар
бир эпизоду өзүнчө мааниге ээ. Мисалы, сырткы баскынчылардан кордук тарткан элдин
өз эркиндиги үчүн күрөшү эпостун башталыш эпизоддорунда биринчи планга коюлуп
сүрөттөлсө, ата-бабанын туулуп өскөн жерин душмандан бошотуу максаты Манастын
Ала-Тоого жүрүшү, элдин Алтайдан өз жерине көчүп келиши сыяктуу окуяларда даана
берилет. Ошондой эле «Көз камандар окуясы» бир тилек үчүн элди баш коштурууда
ички душмандардын канчалык зыянын баяндаса, «Чоң чабуул» эң алды менен
коркунучтуу душманга каршы туруу, эл башына келер азаптын алдын алуу
максаттарына арналат. «Көкөтөйдүн ашында» кыргыздарды элге таанытуу, анын атакwww.bizdin.kg
даңкын көтөрүү максаты алдыга коюлса, Нескаранын Манаска каршы келиши, он бир
дуудунун көп кол менен кыргыздарды чапмак болушу баскынчыларга каршы күрөштүн
түрдүү этаптарын баяндайт жана «Чоң чабуулдун» себептерин даярдайт. Жалпы эле
варианттагы ар бир чоң жана кичине окуянын ушул сыяктуу өзүнчө аткарган милдети,
башкы идеянын баяндалышында алган орду бар. Баатырлык салтты даңазалап,
патриоттуулуктун эң сонун үлгүлөрүн берүү эпостун бардык окуялары үчүн бирдей
таандык, эң алгачкы окуялардан тартып акыркы кортундуга чейин дайым көз алдыга
тутулган негизги нук. Бул идеяны 9 жашар Манастын:
«Коркуп жүрүп бирөөдөн
Мен короого малды жыйбадым,
Жалынып жүрүп бирөөгө
Мен жайытка малды жыйбадым», —
кор болуп жан баккандан көрө эркиндик үчүн күрөшүп өлгөн артык:
«Арбытып айыл жыяйын,
Аманат жанга бир өлүм
Намыс үчүн кыяйын»,—
деп бел байлаганынан, же ошол эле Манастын он бир жашында Эсенкандан корккон
атасы Жакыпка:
«Коркуп жүрүп кор болуп
Корлукка көнгөн экенсиң»,—
деп нааразы болушунан, кийин баралына толгон баатырдын толуп жаткан эл пайдасы
үчүн иштелген иштеринен даана көрүүгө болот.
Эл таламын коргоп күрөшкөн баатырдын иши туура экендигин белгилөөдө Сагымбай
атайын ык катары душмандардын өкүлдөрүнүн моюнга алууларын кеңири пайдаланып,
ошол аркылуу оң каармандын элесин дагы тереңдетип, шаңдуу кылып берүүгө жетишет.
Мисалы, Манас менен беттешкен баатырлардын белгилүүлөрүнүн бири Нескара
биринчи эле жолугушууда баатырдын сүрүнө бет бага албай:
«Кабылан жолго жатарбы ай,
Катыларга катылбай
Кадемим минтип катарбы ай.
Жолборс жолго жатарбы ай,
Жолугарга жолукпай
Жолум мындай катарбы ай»,—
16
деп эсепсиз көп колун таштап качып жөнөйт. Өз ишинин тууралыгына ишенген, ата
мекенин ээлеп алган душмандан бошотууга бел байлап аттанган элдин шаңы, сүрү
кытайдын Сары аяр аттуу аярынын Акунбешим ханга айтып турган сөздөрү аркылуу эң
элестүү берилген:
«Эбин—чагын журт күтүп
Эл көрө элек экенбиз,
Эрегишип урушуп
Эр көрө элек экенбиз, »
Ала мөңгү бел ашып ,
www.bizdin.kg
Тоо көрө элек экенбиз,
Айгайлашып урушуп
Жоо көрө элек экенбиз,
Ат арытып сапардан
Жол көрө элек экенбиз,
Арбын черүү, улуу топ
Кол көрө элек экенбиз,
Ар тараптан арбыган
Эл көрө элек экенбиз,
Агып-ташып каптаган
Сел көрө элек экенбиз.
Айтканынан кайтпаган,
Ажалдан башын тартпаган
Эр көрө элек экенбиз,
Өпкө чайкап, кан ичип,
Өт көрө элек экенбиз.
Өзөн күйүп туташкан
Өрт көрө элек экенбиз,
Башыбыздан ар ишти
Өткөрө элек экенбиз,
Ат көтөрбөй пил минген
Жөө көрө элек экенбиз,
Көпкөк темир кийинген
Дөө көрө элек экенбиз,
Мунарадай зуңкуйган
Бой көрө элек экенбиз,
Бузукчулук урушкан
Той көрө элек экенбиз.
Сакал менен мурутту
Тереби деп ойлоймун,
Сазайыңды колуңа
Береби деп ойлоймун.
Алеңгир жаа, сыр жебе
Кереби деп ойлоймун,
Аркабыздан аз күндө
Келеби деп ойлоймун».
Манас баатырдын ажыдаардай сүрү, алп кара куштай айбаты так ушул өз ишинин
тууралыгына көзү жетип, оң иш үчүн бел байлагандыгы менен шартташкан. Элдин
таламын жактап, туура иш үчүн башын тигүү Манастын күчүнө күч кошуп, аны
жеңилбес баатырга айлантат, өз эли эле эмес, аны душман лагериндеги калыс, туура
адамдар да колдойт. Ошон үчүн Манастан күчү, эрдиги жактан кем болбогон Коңурбай
жалтак, негизги куралы катары баатырлык салттын эрежелерине таянган ачык күрөштү
эмес, амал-айланы, арамзаадалыкты пайдаланат. Туура иш үчүн күрөшкөн
кыргыздардын ар бир азаматы — баатыр, бири көпкө татыйт.
Жомокто баатырлык, патриоттукка байланышкан негизги идеядан башка да
адамгерчиликти жогору баалап, акылмандыкты даңазалаган, чебер уз,
сарамжалдуулукту үлгү катары көрсөтүп, калыстыкты, карапайымдыкты мактаган ж. б.
толгон элдик сонун идея-түшүнүктөр кеңири баяндалат.
www.bizdin.kg
Эл иши үчүн башын сайган чексиз баатыр Манастын, чебер уз, акылман жана
сарамжалдуу, эл баатырынын чыныгы жардамчысы Каныкейдин, калыс жана жөн билги
кары Бакайдын жана башка эпостогу көптөгөн эл сүйгөн каармандардын образдары
бүгүнкү күнгө чейин өз маанилерин жоготпогон жана жаштарга тарбия берип, оң иштин
үлгүсүнө тарбиялоодо кеңири пайдаланууга мүмкүн болгон элестерден.
***
Сагымбай Орозбак уулунан жазылган вариантта жогоруда кыскача мүнөздө
эскертилгендер сыяктуу эң сонун ийгиликтери болуу менен бирге эле атайын көңүл
бурууну талап кылган орчундуу кемчиликтер да бар. Алардын катарына «Манас»
жомогунун традициялык сюжетине жатпаган айрым эпизоддорду, ислам дининин
таасирин жана айрым пантюркисттик маанидеги ой жорууларды көргөзүүгө болот.
Сагымбай элди көп аралап, көптү көргөн жана көптү уккан, бир эле жолу уккандарын
жадысында так сактаган, кыргыздардын тарыхына, өткөн турмушуна дайыма кызыккан
адам болуптур. Жомокчуну жакшы билген адамдар ал адамдын айрыкча санжыраны
мыкты билгендигин эскеришет. Укумдан тукумга сакталып айтылып келе жаткан
жомоктун материалдарына чындык фактылар катары ак пейил менен толук ишенген
жана эл арасындагы улама-санжыра катары белгилүү болгондорду да турмушта болгон
болумуш деп кабыл алган манасчы жомокко тарых катары мамиле кыла билгени менен
уккандарын эч ылгоосуз өз вариантында пайдалана берген. Муну менен ал сүйгөн
чыгармасын толуктап, кеңейтип тактап жатам деген ишенимде болгондугу шексиз.
Жомокту «толуктоо» өз негизинде терс көрүнүш эмес, тескерисинче бардык эле эл
акындары жана жалпы элдик чыгармалардын жаратуучулары үчүн мүнөздүү,
мурдатадан кабыл алынган салт. Ушул салтка таянып ар бир жомокчу эпостун сюжетин
өз күчүнө жараша байыткан, мурдатадан бери келе жаткан сюжеттик линияны сактоо
менен аны жаңы деталдар аркылуу толуктаган, эски чыгарманы өз доорунун, учурунун
чыгармасына айландырган. Эпостук чыгармалардын түрдүү тарыхый формацияларды
басып өтүп, түрдүү коомдун адамдарын тейлеген, эстетикалык рахат берген,
идеологиялык курал катары кызмат кылган касиети, эпостун жандуулугу так мына ушул
өзгөчө абал менен байланышкан. Жандуу чыгарма болгон эпосту мындай зарыл болгон
толуктоолорсуз, жашартып, жаңы маани, күч-кубат берип турган ысык кансыз көз
алдыга келтирүүгө да мүмкүн эмес. «Манас» жомогундагы элибиздин тээ байыркы
доорлорго таандык болгон абалы, көз караш түшүнүктөрү менен катар кечээ жакынкы
учурларга тиешелүү болгон маалыматтардын аралаша келип турушу мына ушул абал
менен шартташкан. Бирок, мындай «толуктоолор» өз чегинен ашпас керек жана эң
негизгиси эпостун мурдатан келе жаткан идеялык багытына карама-каршы келбөө
зарыл, тескерисинче эпостун негизги идеясынын тереңдеши, так ачылышы үчүн жардам
берип, шарт түзүп туруусу милдет. Ошондо ал толуктоону эл толуктоо дебейт, эпос
«өзгөрүүгө» учураганы сезилбей, бүт эл тарабынан бир бүтүн чыгарма катары кабыл
алынат.
Сагымбай манасчынын вариантында айрым деталдык толуктоолордон башка, бүтүн
эпизод кошулуп айтылуу да орун алган. Ал жомокко киргизген Манастын түндүккө
жортуулу, Мекеге барып ажы болуп келүүсү сыяктуу эпизоддор «Манастын»
сюжетиндеги мурдатан бери келе жаткан кеңири белгилүү традициялык окуяларда жок
жана идеялык багыты жактан жомоктогу негизги максатка карама-каршы турат.
Сагымбайдын жомокко өзүнөн мурдагылар айтпаган жаңы окуялар кошуп-айтуусуна ал
өзү тирүү кезинде эле эл каршы болуп, айрым кары адамдар ага сен «Манасты» бузбай,
кошумчалабай, таза айткының деп эскерткен учурлары да болгондугун Ыбырайым
Абдырахманов атайын белгилейт. Ушул фактынын өзү эле элдин өкүлдөрү өзү сүйгөн
www.bizdin.kg
чыгарманын тазалыгы үчүн дайым күрөшүп келгендигинин жана талантына эл
арасындагы кадыр-баркына карабастан ар бир жомокчудан жомокту булгабоону талап
кылгандыгынын ачык далили.
Биз билген маалыматтарга караганда Сагымбай мусулман динине ишенген жана анын
өзү билген эрежелерин так аткарган адам болгон экен. Бул абал анын жомокко дин
ишенимин башкаларга караганда көбүрөөк киргизүүгө аракеттенишине алып келген.
Кеп жомокто жалпы эле «кудай» деген сөздүн орун алгандыгында эмес, кудайга
сыйынуу ритуалдарынын, айрым диндик ишенимдердин жомоктон орун алышына эч
ким каршы болбойт, тескерисинче мындай түшүнүктөрсүз жомок жомок болуудан калар
эле да, анын эл турмушун туура чагылдыруу касиетине шек келер эле. Жомок эл
турмушун туура чагылдыруу үчүн ошол эл эмнелерге ишенгенин, кандай үрп-адаттык
эрежелерди пайдалангандыгын, ал гана турмак жокко ишенүү, чектелген түшүнүк
сыяктуу чабал жактарын да бурбай баяндоосу зарыл. Ансыз элдик чыгарма элдик
болуудан калат.
Ислам дининин тагы «Манастын» ар бир вариантында бар, ал гана турмак чынында ар
бир варианттан бир эле эмес, бир нечелеген диндик түшүнүктөрдүн тагын байкоого
болот. Мисалы, тотемдик түшүнүктөрдөн тартып, фетишизм, шамандык көз караштарга
чейинки диндик ишенимдердин издери бардык дээрлик варианттардан жолугат. Адат
катары жомокто бир дин менен экинчи диндин арасына чек коюлбайт, тээ байыркы
диндик түшүнүктөр менен кечээ жакынкы ишенимдер аралаш айтыла берет. Айрыкча
шаман дининин түшүнүктөрү менен ислам дини көп учурда бири-биринен айырмасы
жок катары берилет. Мисалы, мазарды таюу, ай туякка ак боз бээ чалуу менен катар атабабанын арбагын негизги колдоочу күч катары түшүнүп табынуу да, ошол эле учурда
кудайга кайрылуу адаттагы көрүнүш. Башка варианттар сыяктуу эле Сагымбайга
таандык вариантта да ушулардын баары бар. Бирок, Сагымбайга таандык вариантта
ислам көбүрөөк орун алган, ал гана эмес капырларга кайрылып аларды мусулман
болууга чакыруу сыяктуу исламды үгүттөө учурлары да кезигет. Дин, анын ичинде
ислам дини Сагымбайга чейинки манасчылардын варианттарында да бир топ орун
алгандыгына (мисалы, эпостун В. В. Радлов жазып алган үлгүсү) карабастан, исламды
үгүттөөнү негизинен Сагымбайдын жеке «табылгасы» дешке болот.
Сагымбай Орозбак уулу эң көп адамдар катышкан чоң масштабдагы согуштарды
баяндоону жакшы көрөт. Натыйжада анын вариантында чечүүчү мааниге ээ болгон
салгылашуулар эле турмак, тийип-качты мүнөздөгү анча чоң эмес согуштарга деле бир
нече жүз миңдеген адамдар катышып, «Найзанын учу жылтылдап, аскердин башы
кылкылдап, жер союлуп былкылдап», «тууну тууга урдуруп, айгай кулак тундуруп»
турат. Саымбай сүрөттөгөн согуштарга эң көп сандаган адамдар эле эмес, бүгүн бизге
бир тобунун аты белгилүү болсо, көбүнүн аты белгисиз болгон элдер, алардын көптөгөн
өкүлдөрү катышат. Мисалы, кыргыздардын өз эркиндиги, көз каранды болбостугу үчүн
жүргүзгөн күрөштүн ар бир этабында аларга казактар баш болгон түрк тилинде
сүйлөгөн элдер жардам беришет, союздаштар катары бирге аракеттенишет. Мындай
согуштардагы ураан да жалпы, максат да бир болуп берилиши табигый иш. Эки же бир
нече элдердин бирине бири жардамдаш, талапташ болушу тарыхта кенен учураган,
кубаттоону гана жолуктуруучу эң сонун көрүнүш. Биз айталы деген ой анда эмес.
Сагымбай ошол бири-бирине жакын турган, танапташ жашашкан элдердин
тилектештигин баяндоодо кээде экинчи чекке өтө качып кетет да, жакшы тилекти
чегинен ашырып жиберип бузуп алат. Анын вариантындагы түрк тибиндеги элдердин
кытай, калмак баскынчыларына каршы жүргүзгөн күрөшү айрым учурларда
кыргыздардын гегемониялыгы менен түрк элдеринин ынтымакташуусу маанисиндеги
кээ бир ой жоруулар менен булганып кетет.
www.bizdin.kg
Сагымбай Орозбак уулунун вариантына таандык болгон терс көрүнүштөр канчалык
орчундуу болсо да, жомоктун артык касиеттерин жокко чыгара албайт жана анын элдик
идеясын буруп жиберерлик күчкө ээ эмес. Ошон үчүн аларды жомоктун элдик духуна
карама-каршы келген элемент мүнөзүндөгү мүчүлүштөр катарында баалоо туура.
Сөздүн чын-чынына келгенде Сагымбайдын жомокко киргизген кошумчалары жомокко
сиңип, анын окуялары менен алынышып кеткен эмес, тескерисинче чыгарманын
идеялык багытын белгилей турган негизги окуялардан бөлүнүп, сюжеттик линиядан
тышкары турат.
«Манасты» изилдөөчүлөрдүн эмгектеринде Сагымбай жана анын варианты жөнүндө сөз
болгондо адат катары ал варианттын мыкты касиеттери — терең элдик идеясы,
көркөмдүгү, окуяларынын байлыгы жана башкалар жогору баалануу менен
кемчиликтери да эске алынат, ошону менен бирге ар бир окумуштуу мындай
кемчиликтерди кетирүүнүн себептерин ачуу далалатын да көрүшөт. Бирок, басымдуу
көпчүлүк учурда негизги күнөө Сагымбайдын өзүндө эмес деген ой берилет. Мисалы,
«Манастын» көрүнүктүү изилдөөчүлөрүнөн болушкан Мухтар Ауэзов, Калим
Рахматуллин Сагымбайга жомокту жаздыруу учурларында улутчулардын таасири
тийгендиги жөнүндө эскеришет. Ыбырайым Абдырахманов өз эскерүүлөрүндө айрым
адам аттарын да атайт. Бирок, изилдөөчүлөр болсун, башка жөн адамдар болсун эч
жерде конкреттүү факты келтиришпейт. Ошон үчүн айрым изилдөөлөрдөгү Сагымбайга
четтен тийген таасир жөнүндөгү пикирлерди аныкталган факты катарында эмес,
жоромол, бүшүркөө катарында баалоо жөн. Колдо болгон маалыматтарга караганда
Сагымбайды момундай айт деп тапшырма берген факты жок. Демек, кандайдыр өтмө
катар, кыйыр маанидеги таасир болбосо, тикеден тике таасир жөнүндө сөз да болууга
мүмкүн эмес. Ал эми Сагымбайдын вариантындагы терс көрүнүштөрдүн орун алышына
себепчи болгон түрткү жөнүндө сүйлөө зарыл десек, биздин оюбузча, эң алды менен
жомокчунун керт башындагы караңгычылыкты, ошол шарттагы жалпы деңгээлди эске
алуу оң болор эле да, андан кийин гана жыйырманчы жылдардагы тарыхый шарт,
кандайдыр кыйыр маанидеги таасирлер, жомокчунун айрым уккандарын чын-төгүнүнө
жетпей туруп пайдалануу далалатын көрсөтүүгө өтүү алда канча туурараак болмокчу.
Бул иште өз элин чексиз берилип сүйгөн, анын басып өткөн тарыхый жолу,
табылгалары, ийгиликтери менен чын пейилден сыймыктанган манасчынын жалпы
деңгээлинин төмөндүгүнө, көз карашынын чектелгендигине байланыштуу фактыларды
туура баалай албай, ыйык патриоттук сезимди куру намыс, жалган патриотизмге
айлантып алуусу, натыйжада жомоктун традициялык материалдары баяндагандарга
ыраазы болуп алымсынбай, Манас баарын жеңди, баарынан жогору турат, баарынан
кыйын деп көрсөтүүгө аракеттенүү далалатынын болушу да толук ыктымал. Кептин
чын-чынына келгенде өтө баамчыл, логикасы күчтүү адамдардан болгон Сагымбайдын
Манасты баарын жеңген, жадаса исламды үгүттөөдөн да куру калбаган адам катары
сүрөттөөгө батынуусун кандайдыр башка бир себептер менен түшүндүрүү да кыйын. А
балким Сагымбайдын бүтүн кыргыздарга ыйык эсептелген жомогу «Манасты» өз
каалоосунча кошумчалар киргизип, көз көрүнөө жеке менчиги катары мамиле кылууга
батынып дити барышына анын эл арасындагы өзгөчө атак-даңкы, зор кадырга ээ
болуусу, талантынын күчүнө ишенип менменсинүү өзүнчө себепчи болуп, таасирин
тийгизип жүрбөсүн? Мүмкүн бүгүнкү күнгө чейин окумуштуулардын көз жаздымында
калып келе жаткан жалпы эле жомокчулардын басымдуу көпчүлүгүнүн
чыгармачылыгына таандык атайын белгилердин, себептердин болушу да ыктымал.
Мындай закон ченемдүүлүк колдо болгон варианттарды бүт изилдеп чыгуу аркылуу
гана белгилүү болор эле. Кыскасы бул маселеде дагы тактоону талап кылган суроолор
али көп. Терең изилдөөлөрдү талап кылган чоң-чоң проблемалык маселелер гана турмак
Сагымбай, анын варианты жөнүндөгү эң жөнөкөй пикирлерди айтуу үчүн да кээде
www.bizdin.kg
колдо болгон маалыматтарыбыз жетишсиздик кылат, айрым учурда биз билгендер бирибирине карама-каршы. Жадаса Сагымбай кат билгенби, жокпу деген суроого колдо бар
маалыматтар түрдүүчө жооп беришет. Мисалы, К. Рахматуллин жомокчунун араң окуй
алганын, бирок, өзү жаза албагандыгын эскертсе, Ыбырайым Абдырахманов түрдүү
китептерди көп окуучу дейт. Бул сыяктуу карама-каршы маалыматтардын бирине
ишенүүгө, экинчисине ишенбей коюуга негиз жок. Чындык бир эле эмес, бир нечелеген
маалыматтарды талдоодон, дагы кеңири материалдар топтоодон, терең изилдөө
жүргүзүүдөн гана келип чыгары шексиз. Белгилүү жомокчу жөнүндө так билгендерин
айтып берген ар бир адам анын чыгармачылыгына, андан жазылган вариантка
байланыштуу болгон чоң-чоң проблемалардын чечилиши үчүн зор көмөк көрсөткөн
болор эле. Бул багыттагы толуп жаткан суроолорго жооп табуудагы эң негизги таяныч
боло турган Сагымбайдан жазылып алынган кол жазмалар да толук эмес. Айрым кол
жазмалардын түп нускасы жоголуп кетип, көчүрмөлөрү гана калган. Ал көчүрмөлөрдүн
түп нускага канчалык даражада так келери белгисиз. Биз билген маалыматтар боюнча эл
арасында ушул күндөргө чейин Сагымбайдан жазылган варианттын кол жазма
түрүндөгү көчүрмөлөрү кеңири тарап жүрөт. Балким ошол кол жазмалардын ичинде
жеке эле көчүрмөлөр гана эмес, түп нуска болушу да мүмкүн. Анткени, айрым
маалыматтарга караганда ошол жомокту жазып жатканда эле түп нуска жоголуп кетип,
кайра жазган учурлар болгон экен. Илим изилдөө иштери үчүн түп нуска эле эмес, ошэл
эл арасында сакталып жүргөн көчүрмөлөрдүн да мааниси бар. Аларды салыштыруу
аркылуу айрым учурларды тактоого болор эле, ал эми өчүрүлүп калып, азыр тактоого
мүмкүн болбой жаткан айрым сөздөрдү, же саптарды аныктоодо көчүрмө сөзсүз чоң
мааниге ээ болору шексиз. Мына ушуларды эске ала Сагымбайдын вариантын сактап
жүргөн адамдар иштин жалпы кызыкчылыгы үчүн колдорундагы кол жазма жөнүндө
Кыргыз ССР илимдер Академиясынын тил жана адабият Институтунун «Манас»
секторуна билдирсе жакшы болор эле.
Жогорудагы жалпы жондотуп айтылган бирин-эки ойлордо Сагымбай Орозбак уулу
жана андан жазылган вариант жөнүндэгү айрым алгачкы, жөнөкөй маалыматтар
берилди. Өзүнүн эң сонун көркөмдүк касиети менен өзгөчөлөнүп турган бул вариант
жана ошол вариантты аткарган адам жөнүндө кеңири пикир терең изилдөөнүн
натыйжасында жаралган көлөмдүү илимий эмгекте гана толук айтылышы мүмкүн
экендиги шексиз.
Окуучуларга сунуш кылынган жомоктун бул үзүндүсү — Сагымбай Орозбак уулу айтып
жаздырган варианттын башталышы. Китепке жомоктун Манас баатырдын тегинен кабар
берген кара сөз түрүндөгү кыскача маалыматтан тартып жаш баатырды хан шайлоого
чейинки окуялар киргизилди. Буга карап бул китепти шарттуу түрдө Сагымбайдын
вариантынын биринчи китеби дешке болор эле. Шарттуу дегенибиз адатта жомок
томдорго бөлүнүп айтылган эмес, окуялардын ирети менен гана аткарыла берген. Эл
жомокчудан бул же тигил эпизодду аткарып берүүнү өтүнгөндө ошол чоң окуянын атын
аташкан. Мисалы, «Көкөтөйдүн ашын» Алмамбет менен Чубактын жол талашканын ж.
б. Албетте жомокту бастырып чыгууда да ошол көндүм ыкты пайдаланып, ар бир
окуяны өзүнчө бастырса туура болор эле. Бирок, окуялардын көлөмү бир кылка эмес,
айрым окуялар эң узак (мисалы: «Чоң чабуул»), айрымдары ага салыштырганда көлөм
жактан өтө эле кыска. Демек, эпизод боюнча жарыяланганда бир китеп абдан чоң,
экинчисинин көлөмү кичине болуп калар эле. Ошон үчүн окуяларды жомокчунун өзү
кандай айтса ошол калыбында ирээти менен жайгаштырып, бирок, мүмкүн болгон
учурда бир окуяны бүт өзүнчө берүү, жок андай мүмкүнчүлүк болбой калганда ушул
биринчи китептеги сыяктуу бир нечелеген майда окуяларды бириктирип жарыялоо
туура го деп эсептедик.
www.bizdin.kg
Бул китепке киргизилген окуялар жомокчудан 1922-жылы К. Мифтаков, Ы.
Абдырахмановдор тарабынан жазылып алынган. Тагыраак айтканда кол жазманын 1—3-
беттери К. Мифтаков, калгандары Ы. Абдырахманов тарабынан жазылган.
Китеп басмага кеңири калайык окууга ылайыкталып даярдалгандыктан андай бастырып
чыгаруунун алдына коюлуучу талаптарга жооп бергендей болуп иштелди, бирок текст
жомокчунун өзү кандай айтып жаздырса так ошол калыбында кийлигишүүсүз, б. а.
текстеги сөздөрдү, ыр саптарын оңдоого, орун алмаштырууга, бир сөздүн ордуна башка
сөз пайдаланууга жол коюлбай, эч өзгөрүүсүз, так берүү далалаты көрүлдү. Ырас,
окуялардын аягында кезиге турган мусулман динине байланыштуу ой жоруулар,
Сагымбайдын арыздары зарылчылыгы жок болгондуктан алынып салынды жана текст
араларынан редакторлук максат менен кээде айрым ыр саптарын кыскартууга жол
берилди. Ошондой эле Манастын түндүккө жүрүшү, Мекеге барышы сыяктуу окуялар
да мындан кийин басылып чыгуучу бөлүктөрдөн орун албашы шексиз. Бул вариантты
бастырууда андагы айрым терс көрүнүштөрдү кыскартуу Сагымбайды оңдоо, жаман
нерсени жакшы кылып көрсөтүү эмес, тек, элге элдик жомоктун өз текстин тартуулоо
максаты.
«Манас» секторунун алдына койгон негизги максаттарынын бири колдо болгон
варианттардын бардыгын дээрлик ирээти менен өз-өзүнчө бастырып, элге тартуулоо,
басылып жаткан чексиз байлыкты кеңири калкка жеткирип тааныштыруу. Мына ошондо
гана коомчулук активдүү катышып, жомокту изилдөө иши да алдыга алда канча тез
жылат деген үмүттөбүз.
Сагымбай жомокчу жөнүндө болсун, башка ар бир кичине жана чоң манасчылар
жөнүндө болсун өз билгендерин ортого салып, бизди кабардар кылган улуу, кичүү ар
бир адам чоң алкышка татыктуу болоор эле.
Элибиздин уулу мурасы «Манас» боюнча пикирин айткан, аны изилдеп үйрөнүүгө
көмөкчү болуп ат салышууну каалаган адамдарга алдын ала ыракматыбызды айтабыз.
Пикир алышууну каалагандар үчүн биздин адресибиз: Фрунзе шаары, Кыргыз Илимдер
Академиясы, тил жана адабият Институтунун «Манас» сектору.
С. МУСАЕВ
www.bizdin.kg
МАНАС
Мурункулардан калган сөз: Каракан, Угуз хандан кийин Аланча хан уругунан Байгур,
Уйгур дегендер (болгон) экен. Байгур балдары Бабыр хандан Түбөй, Түбөйдөн Көгөй,
андан Ногой, Шыгай, Чыйыр деген үч уул болгон. Ногойдон Орозду, Үсөн, Бай, Жакып
деген төрт уул болгон. Кытай мамлекети буларды бөлүп кеткен. Ошондо Жакыптын
Чыйыр деген агасы өлгөн. Андан кийин Жакып Чыйырдын Шакан аттуу катынын алган
жана да манжурия калкынан Бөйөндүн уулу Чаян дегендин Бакдөөлөт аттуу кызын алган.
Ушул эки катындан бир да бала болбогон, өзү элүү жашка келген. Эсепсиз бай болуп,
салтанаты адамдан артык болгон. Байбичесинин Шакан аты калып, баштагы эринин аты
менен Чыйырды деп атанып кеткен. Алиги Жакып бай баласы жоктукту арман кылып
ыйлап, ушул төмөндөгү сөздөрдү айтат:
Тукуму жок өтөм деп,
Туяксыз кандай кетем деп,
Жалгыз куу башым бар,
Датым кимге жетем деп,
Күндө-түндө тыным жок
Дүнүйө жыйдым эпеңдеп,
Ажал жетсе бир күнү
Акыретке кетем деп,
Артымда туяк болбосо
Артык дөөлөт нетем деп,
Баласы жоктон зарланып,
Балалууну көргөндө
Байкуш Жакып арданып,
Ботосу жоктон зарланып,
Ботолууну көргөндө
Боздоп Жакып арданып,
Көңүлү түрдүү сөгүлүп,
Көздөн жашы төгүлүп,
Бир кудайга зар айтып,
Пил баштаган нар айтып,
Мойнуна куржун салынып,
Мазарды көрсө Жакып бай
Баркырап ыйлап жалынып:
Бербесе теңир чарам жок,
Беш түлүктөн мал жыйдым
Жашым жетти кырк сегиз,
Дүнүйө күттүм куп тегиз.
Акыретке бет алсам
Алтын, күмүш пул калат,
Алган жарым тул калат,
Айдаган малга ээ болуп
Алтайдан келген кул калат,
Аргымак семиз кур калат.
Атлес, шайы, дүрүйө
*

*
Ушул түрдөгү белги коюлган сөздөргө китептин аягында сөздүк
тибинде түзүлгөн түшүндүрмө берилди.
www.bizdin.kg
,
Артымда бала жок туруп
Арбыды мынча дүнүйө,
Айдап жүрүп акыры
Азабын тарттым күнүгө.
Зарлап жүрүп бала үчүн
Зар болдум жакшы күлүүгө.
Оболоп учкан ак шумкар
Таптап салар кишим жок,
Жаш күнүмдөн мал жыйдым
Бала менен ишим жок.
Жүргөнүм менин чала экен,
Дүнүйө ээси бала экен,
Артында бала жок болсо,
Дүнүйөсү курусун,
Бузулуп калган калаа экен.
Атам Ногой хан болду,
Жакып кандай жан болду?
Айдаган жылкым сан болду,
Айлымдын үстү чаң болду,
Чайнаганы май болду,
Чарбадары бай болду.
Күрөөкө соот* дат болду,
Кермеде толгон ат болду,
Көй* күлүктү көргөндө
Күлкүдөн Жакып жат болду.
Ээлеп минер бала жок,
Эгем кылса чара жок,
Эркек бала күтөм деп
Эр Жакыпта санаа жок.
Жакып ушул сөздү айтып ыйлап, көңүлү бузулуп, көз жашы тизилип, жылкы, төө малдан
кайтып, кудайга зарын айтып, Туучунак минип желип, бай Жакып туптуура үйүн көздөй
келип, айлынын жанына жакын атасынын аты Акымбек, анын Меңдибай деген бир
баласы бар эле, ошого жолукту. Он бир жашында, суусар бөркү башында, келди Жакып
кашына, баланын көзү түштү Жакыптын жашына.
— Ой, аке, эмне ыйлайсыз? Эртели-кечти эки көздөн жашты тыйбайсыз? — деп сурады.
Ал сөзүнө Жакып жооп айтып турбады. Абдан катуу ыйлап, үйгө келип түштү. Атын
байлабады, алды-артын карабады, караганга жарабады, үйгө кирди, киргенин Чыйырды
байбиче көрдү. Кандайлыктан капаланды экен деп, эмне болду сизге деп, капалыктын
жөнүн айтчы бизге деп, жооп сурады.
Анда Жакып кеп айтат,
Ачууланып бек айтат:
— Эси жок кандай катынсың?
Эсирген кандай капырсың?
Эртели-кечти мен чыксам
Элким үйдө жатырсың.
Эркелеткен балаң жок,
Эрмек болор адам жок,
Же сүйөрүңө балаң жок,
Же сүйөнүшөр адам жок.
Ушундайды эстесем
Сүлдөрүм бар, дарман жок,
Сүйсөм бала арман жок!
Баштатадан тек жүрдүм,
Бала болор деп жүрдүм,
Байкабастан көп жүрдүм.
Кутмандуудан бата алдым,
Куруп калсын дүнүйө,
Куу баш Жакып атандым.
Карыды Жакып куу баш деп,
Калктын баары сени айтат
Катыны жүрөт туубас деп.
Санап туруп дүнүйө
Заманам бүгүн айланды,
Баштагы сенин жолуң кууп
Бакдөөлөт жолу байланды.
Эки катын алганым,
Эч туяк көрбөй калганым,
Эсиме түшүп элкиндик,
Эгеме ыйлап зарландым.
Бай Жакып турду муну айтып,
Байбичесин муңайтып
— Мендей карган кемпирди
Мээнетке кудай келтирди.
Менин элүүгө жашым жеткени,
Эчактан бери түңүлдүм
Эсимден бала кеткени.
Эркелеткен катының
Эмдиге туубай неткени?
Бакдөөлөт аты коюлуп,
Бала тууп бергендей
Басып жүрөт чоюлуп.
Эки катын биригип
Эркек деп сени сактады,
Эркелеткен катының
Эмдиге бала таппады,
www.bizdin.kg
Эзелден ишим тетири
Эгем таала чактады.
Мөмөсүз жыгач отундур,
Туубай турган болгон соң
Тумшугу жок катындыр!
Байбиче турду майышып,
Бай Жакып турду кайышып,
Жетип келди Бакдөөлөт
Жекенге буту чалышып.
Бакдөөлөт туруп муну айтат,
Байбичени муңайтат:
— Мен шордууга нетти деп,
Эжекемдин жолун кууп
Этегимден кан чыкпай,
Баштагы болгон эжемдин
Жолун жолдоп кеттим деп.
Бала десем зарланып,
Бала туубай койгондон
Байбиче өлбөйт арданып.
Үйүм толгон көөхар* таш,
Үмүтүм көп, башым жаш.
Жер ортосу Боз-Дөбө
Билесиз басып жылбасын,
Мээнет баскан Чыйырды,
Пендени сендей кылбасын!
Берер кудай өзүмө,
Мен киргенде үйүңө
Мен өңдөнгөн алуучу
Көрүнөт экен көзүңө.
Бакдөөлөт аны айтыптыр,
Басып чыгып кайтыптыр.
Аны көрүп байбиче
Айтар сөзү жок болуп,
Акыл ойлоп токтолуп,
Көңүлү канча сөгүлүп,
Көзүнүн жашы төгүлүп,
Жүүнү бошоп жыгылып,
Жүк алдына бүгүлүп:
— Алагөр кудай барымды,
Төрт түлүктүү малымды,
Аман койсо чалымды
Жашартар кудай жанымды.
Ушунчанын ээси
Угар бекен зарымды?
Алда берсе тилегим
Аябас элем барымды.
Аны айтып байбиче
Башын койду жаздыкка,
Бакдөөлөттүн көңүлү
Кеткен экен кастыкка.
Кас көңүлү билинди,
Ыйлап жатып Чыйырды
Чырым көзү илинди.
ЖАКЫП, ЧЫЙЫРДЫ, БАКДӨӨЛӨТ
ҮЧӨӨНҮН ТҮШ КӨРГӨНҮ11
Уйкуга көзү барыптыр,
Уюп уктап калыптыр.
Чыканагы талыптыр,
Чырым уйку алыптыр.
Ак селдеси башында,
Ак сакалдуу бир адам
Келип кирди кашына,
Ыйлап жаткан бакырдын
Ырайымы келди жашына:
— Барбардигер бар кудай
Ыйлаба деди силерди,
Мени буйруп жиберди.
Аяктай болгон ак алма,
Азелден* ширин бал алма.
Алда буюрган алма деп,
Напсиң өлсүн жалма деп,
Кызыл алма кыз деди,
Кызматкербиз биз деди.
Кылган ишиң түз деди,
Мынабу айткан сөзүмдүн
Маанисине түш деди.
Айтканымды бил деди,
Алтымыш кулач ажыдаар
Ат ордуна мин деди.
Алиги жеген ак алмам2
Курсагыма толуптур,
Артымдан чыкты ышкырып,
Ажыдаар болуптур,
Ачууланып оп тартса
Ай ааламды соруптур.
Көрдүм чочуп, нез болуп,
Узарыптыр өз боюм
Бир жүз отуз кез болуп.
Ойгонуп чочуп калганым,
Оюма ар иш алганым,
Байкап көрдүм кашымда
Бай Жакып уктап калганын.
Коңуругу баш жарып,

1
Бул тема оригиналда жок.
2 Тексттин ушул жеринде окуя үзүлүп калган сыяктанып турат,
муну басмага даярдаганда кетирилген кемчилик катары тушүнбөө
керек. Бул жерде оригиналдын өзүндө так ушундай.
www.bizdin.kg
Козголбой уктап бай Жакып,
Кыйын уктап калыптыр.
Ойготпоюн аны деп
Байбиче оюна алыптыр.
Байбиче, байга нетти деп,
Байлаган киши жок беле,
Аты бошоп кетти деп,
Акымбек уулу Меңдибай
Жакындап кууп жетти деп.
Байлаар киши болбосо
Ал өңдөнгөн доңузду,
Байбичеси, токолу
Байлап койсо нетти деп
Бердике туруп бек айтты.
Бербей койду бала деп
Бербердигер алдага
Өчөшөбү деп айтты.
Бала берер кудурет,
Өкүмүн өзүнөн бөлөк ким билет.
Ат байлаар адам болбосо
Бакдөөлөткө чоң милдет.
Бердике муну айтканы,
Бакдөөлөттүн мойнуна
Баса минди шайтаны:
Буурул сакал адамдар
Мындай бузук сөз айтпайт.
Кызматкер балдар кырк эле,
Малайдан башым кутулбайт,
Жалчыдан жаным тынчыбайт,
Ошончонун баарынан
Ат алар киши түк калбайт.
Мен байлоочу белем башынан,
Байы чыкпай калганбы
Байбиченин кашынан?
Куруп калган томаяк
Курсагы тоюп алганбы
Куу кемпирдин ашынан?!
Бердике чалга бек айтат,
Мээнет баскыр деп айтат,
Безеленип Бакдөөлөт
Бекем-бекем кеп айтат.
Бердике сөзү токтолду,
Белден ашкан Меңдибай
Ат кууган бойдон жок болду.
Көз байланды түн болду,
Ат кууган бойдон жоголуп
Меңдибайга не болду?
Меңдибайдын энеси,
Бейжайыраак эмеси
Канымжан келди кашына.
Карап көрсө бай Жакып
Жаздык коюп башына
Узарып уктап калыптыр,
Ушуну көрүп Канымжан
Уруштун сөзүн салыптыр.
Чыйырдыга кеп айтат,
Чымырканып бек айтат:
— Баштатан башы байлоолу
Малайың белек,— деп айтат,—
Ойготсоңчу эриңди,
Ойлосоңчу сөзүмдү,
Он бирде балам жоголсо,
Оболдон бала көрбөдүң,
Мени да окшоткону турсуң өзүңө
Байбиче десе мактанып,
Бирди-экини кишини
Бир да илбейсиң көзүңө,
Эртеден балам жоголду,
Эч албайсың эсиңе.
Каракчы бар, ууру бар,
Жалгызымдан айрылсам
Сенин жаныңды коёр ким дейсиң?
Миңдеп жаткаң жылкыңды
Бир түгүнө албайын.
Чыбыр толгон жылкыңды
Чыпалагына албаймын.
Адыр толгон жылкыңды
Аягына албаймын,
Өзүн тирүү бербесең
Өлбөй тирүү калбаймын!
Байбиче сага мал кызык,
Бул күндө мага бала ысык!
Олтурамы бу жерде
Ыйлап саган алышып?!
Түн ортосу болуптур,
Жыбырап жылдыз толуптур.
Же алигиче кабар жок,
Артынан киши барган жок,
Узатпай таап алууга
Ургаачы менде дарман жок.
Бай Жакып атын качырды,
Басып келип Канымжан
Чыйырды мээсин ачытты.
Байбиче турду балк этип,
Балкы тон* менен жалк этип.
Каракчы бар, ууру бар,
Кармап кетсе баламды,
Какчаңдаган куу кемпир
Сенден кара жан аяп каламбы?
www.bizdin.kg
Аябайм сенден жанымды,
Адашып балам жоголсо
Албаймын дүйнө малыңды,
Азыр ойгот чалыңды!
Бөрүсү бар, түлкү бар,
Бай жандаймын деп жүрүп
Балам кокус жоголсо
Мага да мазак менен күлкү бар,
Аюу менен жолборс бар,
Жолугуп калса кокустан
Аман жанын койбос бар.
Жолукса жолборс албайбы,
Анан менин жолум катып калбайбы!
Качырса каман чалбайбы,
Анан менин кадемим катып калбайбы
Ат байлоодон эригип,
Алжыганың билбейсиң
Ак маралдай керилип.
Кеткен сенин кыябың,
Кемигениң билбейсиң,
Келинден бетер сыягың.
Сенин кеткен атың кубалап
Менин кетилеби туягым?!
Кеби менен курсун деп
Мени кенебей турган сыягың!
Балам кетти кечинде,
Күн батар жакын кезинде,
Артынан барган бир жан жок,
Албайсыңар эсиңе,
Жылкычы бар, койчу бар,
Жыргап жүрөт ушулар.
Төөчү менен уйчулар,
Дөөкүрсүп жүрөт ушулар.
Байбиче болсоң мейлиң ээ,
Баланын баркын билбейсиң,
Баятадан сөз айтсам,
Куруган куу баш кемпирсиң.
Кулагыңа илбейсиң.
Басып барды камынып,
Бай Жакыпка чамынып:
— Жоошураак аттан минбейсиң,
Же жобогонуң билбейсиң,
Бу, жолу каткан куу малды
Ээлөөчүбүз ким дейсиң?
Каргаша болуп атыңыз
Качып кетип жоголду,
Капаланып сен келип
Кантип ишим оңолду.
Капа бойдон сен келип,
Мен кашыңа чыгып теңселип.
Канымжан кылды капаны,
Айтпаган кеби калбады,
Ажалсыз менин жанымды
Азирейил албады.
Артында бала болбосо,
Ак жоолуктуу курусун,
Арылбайт экен арманы.
Таап бер деп келип баламды
Бетимде наарым калбады.
Түн бою кылды урушту,
Түк көргөнүм жок эле
Бул өңдөнгөн жумушту.
Таап берсеңчи баласын,
Талыкшып жатып аласың,
Издесеңчи баласын,
Эринип жатып аласың,
Жакын калды таңыңа,
Жапаа түштү жаныңа.
Кечинде келдиң, жыгылдың,
Кебелбей уктап не кылдың?
Күндүүдөн келдиң, жыгылдың,
Күчөнүп уктап не кылдың?
Арам өлгөн Туучунак
Адырды көздөй кеткенби?
Ат качканы өзүңдөн
Же, сенин ажалың жакын жеткенби?
Доңуз копкон Туучунак
Бу токтобой качып неткени?
Же тоого чыгып кеткенби?
Аны кармайм деп жүрүп
Акымбек уулу жоголду,
Капкайдагы сөздү айткан
Катындан көрдүм чогоолду.
Качкан атты кармайм деп
Баладан көрбөй шоктугун,
Береги катын көрүптүр
Менин перзентимдин жоктугун.
Кайгырып келип жыгылдың.
Кадырың билген киши жок,
Катыным карма деп койбой
Минген ат менен ишиң жок.
Бирөөнүн кууптур баласы,
Эртетеден эсти алып
Бүлүндүрдү анасы.
Таңга жакын түн болду,
Эч көрүнбөйт карасы.
Таппайсыңбы баласын,
Таң эртеңден бер жакка
Даңкайып жатып аласың.
Токолуң кетти кээрдеп,
www.bizdin.kg
Береги топоруң келди зээрдеп.
Балам деп башым катырды,
Урушуп таңды атырды.
Байбиче сөзү токтолду,
Бай Жакып жаткан ордунан
Баш көтөрүп октолду:
— Кайгырбачы, кемпирим,
Кадыр алда буюрса
Кайта толор кемтигиң!
Күйүнбөчү, кемпирим,
Күсөгөнүң табылса
Күңдө толор кемтигиң!
Белги болор өрнөгүм,
Мен бекер жатып өлбөдүм,
Уйкуну бекер уктабай
Урматтуу бир түш көргөнүм.
Кукулуктап үн чыкса
Куштан башка үнү бар,
Куйрук-башы жаркылдайт
Куудан аппак жүнү бар,
Айбат менен караса
Алп кара куш сүрү бар.
Саңоорлору* сары алтын,
Таканак жүнү* баары алтын,
Чырымтал жүнү чылк алтын.
Текөөрү болот темир дейт,
Серпкени өлгөн себил дейт.
Тумшугу болот тунжур дейт,
Туяк — болот канжар дейт.
Жыпар менен жуулган
Жибектен боону тагыпмын,
Алтымыш кулач жибек боо
Аягына тагыпмын,
Ай мунарын жем кылып
Абыдан сыйлап багыпмын.
Күмүштөн боо тагыпмын,
Күн мунарын жем кылып
Күпкөлөп жүрүп багыпмын.
Асмандагы канаттуу
Айбатынан уча албай,
Жерде жүргөн аяктуу
Желип чыгып кача албай.
Ага конорго туур жайладым
Алача моюн ак шумкар
Ага кошо байладым.
Билдим бир жакшылык болорун,
Анын качан болор экенин
Бирок билбей шорум кайнадым.
Бай Жакып айтты түшүнү,
Байбиче билди ушуну.
Кондурат экен кудайым
Башыңа дөөлөт кушуну,
Башка жанга билдирбей
Жакынга айткын ушуну.
Мен да жакшы түш көрдүм,
Эритет экен кудайым
Жүрөктөгү музуңду.
Ээн калган көп малдын
Несин аяп коёлу,
Эртеңден баштап эл жыйып,
Эч болбосо
Бир элүү-кырк мал соёлу.
Аябай малды соёлук,
Арты кандай ким билет,
Бир аз той кылып коёлук.
Бай Жакып келди ачуусу,
Башкача кыйын тийиптир
Байбиченин айтуусу.
Мен маңгулдун баарын чаптымбы,
Башынан мынча мал союп
Башкадан дүйнө таптыңбы?
Мен кытайды жеке чаптымбы,
Кырктан бээ сойгудай
Сен кызматтан дүйнө таптыңбы?
Эркек түгүл кыз туубай,
Эмгектен чыгып бел буубай
Мынча малды не кырам?
Мал түгөнүп калган соң
Сенин перзентиңди не кылам?
Бала болсун мал менен,
Аргымак болсун жал менен,
Ар ким ишин кылбайбы
Өзүнө туштук ал менен.
Кеңешип кемпир чал менен
Олтурганда шол жерде
Таңдын сары жылдызы
Чыга келди таң менен.
Жакып байбичеси эч баласы жок туруп, кырк бээ соёлу дегенге ачуусу келип, эшикке
чыгып, Бакдөөлөттүн үйү жакка басып бара жатат эле, кулагына куп бир добуш келди:
«Атаке, неге кайгырдың,
Акылыңдан айрылдың.
Алты суу толгон мал кылдың,
Алганыңды дал кылдың».
www.bizdin.kg
Кулакка келди бир добуш,
Куп тыңдаса эр добуш.
Көрүнбөдү көзүнө,
Элең-селең караса
Билинбеди өзүнө.
Кеткеним болбойт экен деп
Кемпири түштү эсине.
Кайра басты бай Жакып,
Жаш имерди көзүнө.
Артынан чыгып Бакдөөлөт
Жакыптын келди өзүнө.
— Байкасам, байым, түш көрдүм,
Башкача сонун иш көрдүм:
Боз ала туйгун — боосу жез,
Боору кара, мойну кез,
Оң колуңа алыпсың,
Обону көздөй салыпсың,
Сол колуңа алыпсың,
Сонону көздөй салыпсың.
Бөпөлөдүң, үндөдүң,
Талпынып конду колуңа.
Салганыңдын баарысы
Далдайып жатты жолуңа.
Байбичеңдин үйүндө
Балдагы алтын туурда
Баса конбой талпынат,
Канатынын куусуна
Канча жандар чарпылат.
Куп айтамын жалган жок,
Куу кемпир куру калган жок.
Туурдагы туйгуну
Турна моюн, жез канат,
Тумшугу болот, боо манат *,
Үйдөн туруп талпынса
Үйүмдөгү эки куш
Кайра качып жалтанат.
Ушу кандай түш экен,
Баркырады бай Жакып
Балага чукак киши экен:
— Көргөн болсоң түшүңдү
Оңдосун кудай ишиңди.
Бүгүнкү түнүң кандай түн,
Кечеги күнүм кандай күн?
Кечеги түштү оюма,
Такатым турбай боюма,
Ар неме кирди түшүмө,
Айран болуп турамын
Кемпирдин айткан ишине.
Арбыныраак мал союп,
Жорутсак белем бул ишти?
Аны айтып бай Жакып
Бакдөөлөт үйүн бет алды,
Жанашалап Бакдөөлөт
Бай Жакыпка кеп салды:
— Не аяйсың, абышка,
Бу ээн калган көп малды?
Байбиче айткан кеп экен,
Байкап турсам айтканы
Баарыбызга эп экен.
Кана, кабарын мен да угайын
Канча мал сойгун деди экен?
Ачууланды бай Жакып:
— Байталдан сойгун кырк деди
Баарын бирдей жык деди,
Байбиченин сөзү ушул.
Малдан тойгон кези ушул.
Сен да айтасың сойгун деп,
Бу соолуп калган кандай кеп?
Малды бакса сан болот,
Малдуу киши хан болот.
Менин мал союуга оюм жок,
Же бала көргөн тоюм жок.
Бу ишиңден кыйын жок,
Же бир түшүрүп жаткан жыйын жок,
Мен эл ээси эмес, мал ээси,
Бекер минтип кырган соң
Бизге да болор мал кээси.
Кебиңди, катын, албаймын,
Кейишине малдын калбаймын,
Кетсе дөөлөт колумдан
Анда кедей болуп зарлаймын.
Муну айтып бай Жакып
Буруп жүзүн алганы,
Буркурап ыйлап Бакдөөлөт
Капшытынан кармады:
— Кырк байталды сой десе
Кысынган экен байбиче.
Бакдөөлөт билген кеп болсо,
Байым, сага эп болсо
Сексенди союп сел кылып,
Коногума чакырып
Сегиз уруу эл кылып,
Арбытпас белем ашыңды,
Майлабас белем * башыңды,
Эстебейсиң, билбейсиң,
Элүүгө келген жашыңды.
Дүнүйө арбын, чала жок,
Жүрөсүң ыйлап бала жок,
Кургатпайсың жашыңды,
Кулдар бийлеп жүрбөйбү
Куураган малың менен башыңды
www.bizdin.kg
Малың бар да, элиң жок,
Байкап турсам, өзүңдүн
Эл суроого эбиң жок,
Сыңар жанга жол айтып
Кубандырган кебиң жок.
Байбиче сөзүн кылсаңчы,
Малды аябай кырсаңчы?!
Бала десем карысың,
Пайдасы жок тарыйсың,
Тарыган экен пейлиң деп,
Талаада калды кебим деп
,
Тагдыр ажал бир келсе
Табылар сенин эбиң деп,
Таарынсаң мейлиң эрим деп
Бакдөөлөт токтоп калганы.
Ачууланып бай Жакып
Байбиче үйүн бет алып
Басып жана барганы.
Астынан чыкты Канымжан: — Бай Жакып сизге не болду,
Менин балам кайда жоголду?
Таппайсыңбы баламды,
Ат куудуруп издебей,
Көрбөдүм сендей адамды?!
Кечетеден балам жок,
Көөнүмө салдың алаңды.
Ач албарс * кылыч миздебей,
Ак бараң* атсаң түздөбөй,
Алигиче баламды
Артынан кууп издебей,
Айтамын Жакып атыңды
Аке дебей, сиз дебей.
Баланын баркын билбеген,
Малайын сөгүп тилдеген,
Кулундун баркын билбеген,
Кулдарын сөгүп тилдеген
Куубаштыгың билинди,
Кадырын билбей баланын
Какбаштыгың билинди,
Кандай болду балам деп
Кара боорум тилинди.
Чыканак жерге салбадым,
Чырым уйку албадым,
Чыгып күндүн калганын.
Курама кыргыз көп болду,
Курган кандай кеп болду?
Калкымда казак көп болду,
Кандай курган кеп болду?
(Какылдабай турабы,
Катындыкы да эп болду).
Анда Жакып муну айтат: — Бу кургурдуку эп болду.
Кой деген жакшы мал экен,
Койчунун аты бар бекен?
Уй деген улук мал экен,
Уйчунун аты бар бекен?
Ат кеткен жөнүн билейин,
Алып келчи минейин.
Сакалымды тарайын,
3аңкылдатып олтурбай
Мунун баласын издеп карайын.
Ат куудурган баласын,
Бу баласын таппасак,
Бизге коёт экен жалаасын.
Койчунун коңур күрөңүн
Токунуп Жакып миниптир,
Тозоңу жок, чаңы жок,
Карааны жок, изи жок,
Же кабарын билген киши жок,
Тоодой болгон бай Жакып
Томсоруп жолго кириптир.
Адыр
-адыр бел менен,
Аркар баскан жол менен
,
Будур
-будур бел менен,
Бугу оттогон жер менен,
Булуңдуу токой чер менен
Шумурай бала нетти деп,
Арам өлгөн Туучунак,
Кайда качып кетти деп,
Куу баланын мингени,
Кунан бекен, тай бекен,
Кууса кайдан жетти деп,
Же токтолорго жери жок,
Мунун жоголорго эби жок.
Караңгыда баланы
Качырып каман чалдыбы,
Мени кара басып кун берип
Кадемим катып калдыбы?
Жолдон жолборс алдыбы,
Жолум катып кун берип
Менин шорум куурап калдыбы?
Нардай боздоп, каңгырап,
Ай талаада Жакып бай
Меңдибайлап заңгырап,
Кыйкырыгы баш жарып
Кырдап келет бай Жакып,
Кызылдай жанын бу күндө
Кыйнап келет бай Жакып.
Кызыл аяк неткен деп
Ыйлап келет бай Жакып.
Салкындуунун өзөнүн
www.bizdin.kg
Бойлоп келет бай Жакып,
Өлгөн го деп баланы
Ойлоп келет бай Жакып,
Токой койбой, таш койбой
Жойлоп келет бай Жакып.
Алты бөлөк аралды
Арытып Жакып карады,
Ак-Өтөк деген аралга,
Арасында кара суу,
Аттатып өтүп барады.
Арам өлгөн Туучунак
Астынан чыкты табылып,
Ат үстүнөн караса
Ак жолборстун териси
Атында турат жабылып.
Аны көрүп Жакыптын
Акылы кетти жаңылып:
«Баланы жолборс алган го,
Менин башыма мүшкүл калган го,
Балакетке салган го,
Жеп жатканда баланы
Жетик мерген аткан го,
Жеке башым кун берип
Жеримден шорум каткан го,
Жеткирип кунун алсын деп
Бу желмогуз атка жапкан го.
Алганын көрүп баланы
Андис мерген аткан го,
Аргасыздан кун берип
Менин абдан шорум каткан го,
Атынан таанып алсын деп
Атыма тери жапкан го.
Куну курсун, кутулам,
Бейжай экен энеси,
Безеленген эмеси,
Мээнетке шондон тутулам.
Аман экен өз атым,
Алда кандай түн эле,
Кайгы менен түн каттым.
Атым аман табылды,
Табылганы курусун,
Ак жолборстун териси
Кандайлыктан жабылды?
Артынан түшүп кубалап,
Же адашып бала кеттиби?
Же качып келген бул атка
Же кабылан каршы жеттиби?
Качырып кармайм дегенде
Каран калган Туучунак
Муну как жүрөккө тептиби?
Жолборстун боорун бөлгөнбү,
Ат алам деп ак жолборс
Ажалы жетип өлгөнбү?
Өлгөнүн бирөө көргөнбү,
Эрмектеп бирөө сойгонбу,
Ээси таанып алар деп
Атыма жаап койгонбу?
Бу арам өлгүр токтоптур,
Ар тарабын боктоптур,
Нак ушу жердин өзүндө
Таң атканча оттоптур.
Же жолборстун калган эти жок,
Меңдибайдын энеси
Бейжай катын бети жок,
Жатып калган күйүнүп
Же Жакыптын жаман нээти жок.
Же качкан атты карма деп
Балага айткан киши жок,
Атты кандай кууду экен,
Бекер жүрчү шумурай
Мени менен иши жок.
Мээнет тартып, кун берип,
Мендей шордуу киши жок».
Атты алды колуна,
Кайтайын деп жолуна,
Бай Жакып карайт соңуна.
Токойдон чыгып буралып,
Толук жүзү нурланып,
Меңдибай чыгып келгени,
Сабыркап турган Жакыпка
Саламды бала бергени:
— Ай, атаке, Жакып бай,
Кандай жансыз дегени,
Айылга жүрсүз баш болуп,
Кечээ чыктым жолуңдан,
Ыйлапсыз көзүң жаш болуп,
Кандайлыктан ыйлайт деп,
Кара жашын тыйбайт деп,
Как ошондо сурадым,
Кашыңа токтоп турбадым.
Балада мунун ою деп
Майышып ичим бурадым,
Байбиче менен сүйлөшүп,
Үйүңө кирип суладың.
Астыңдагы Туучунак,
Ат байлар киши жок болуп,
Турбады атың токтолуп,
Чылбырын сүйрөп бош басты,
Чындап качып кыр ашты.
Кыр ашкан атты тозом деп,
Кубаласам озом деп,
Кунан менен чү дедим.
www.bizdin.kg
Куу чабдар чурап жеткени,
Кызыл күүгүм чак эле,
Кырдан чыгып кыйкырып,
Кырк бала тийип кеткени.
Бай Жакып деп бакырат,
Манастап ураан чакырат.
Туучунак качып жөнөлдү,
Кырк бала кууп өмөлдү,
Бара жаткан жолунда
Барандалар * көп өлдү.
Балаңды башта жашырдың,
Атыңды кырдан ашырдың.
Токойго атың жеткени,
Жолборс кучак саларда
Жолдош болгон бир бала
Күрсү урарда Туучунак
Жолборсту тепти бир туйлап.
Бала да күрсү урганы,
Билбей калдым мен дагы
Туучунак боорун бөлгөнүн,
Же башка чапкан баланын
Күрсүсүнөн өлгөнүн.
Жолборсту бирөө сойгону,
Атыңа артып койгону.
Меңдибай бала сен деди,
Жибербеймин мен деди,
Тамак ичип, ойнойлу,
Тамашага кел деди.
Салкындын суун бойлодум,
Таң атканча ойнодум.
Уйкуга чырым албадым,
Урушуп калба * салбадым,
Күрөшкөн менен аларга
Келер эмес дарманым.
Кырк балаң мында жүргөн соң,
Бай Жакыпбай, атаке,
Кандай кылган арманың?
Меңдибай айтты безилдеп,
Берди Жакып жоопту:
— Бекер айтпа, балам, деп,
Кырк бала түгүл бири жок,
Өлгөн Жакып, тирүү жок.
Шылдыңың, балам, эп деди,
Бу кандай кулакка сыйбас кеп деди.
Балам, мазак кылбачы,
Энди үйүңө кет деди.
Энең кылды мазакты,
Түндөтөн бери уктатпай
Артыкча салды азапты.
Жок десем жолборс тери бар,
Кырк чилтен деген бар деген,
Жолдош болсо эби бар.
Байбичем аты Чыйырды,
Бала үчүн ыйлап чыңырды.
Токолум аты Бакдөөлөт,
Толук менде көп дөөлөт.,
Баласынын жогунан
Күтө албады көп сөөлөт.
Берсе кудай бир бала
Болор эле көп сөөмөт.
Түндөгү түндүн өзүндө,
Көрүнбөдү көзүмө,
Атакелеп баланын
Айткан үнү угулду,
Алкымыма жүрөгүм
Апкаарып келип тыгылды.
Берсе кудай баланы,
Казынасы канча көп,
Кемип андан калабы?!
Эрмек кылба карганда,
Кетели, үйгө баралы.
Баланы алып, атты алып,
Барды Жакып үйүнө.
Байбиче менен Бакдөөлөт
Басып чыкты сүйүнө.
Канымжан келди кашына,
Баласын көрүп, кургуруң,
Койну толду жашына.
— Эсиң чыгып ыйлаган,
Эшикке түндө чыкпаган,
Жаткандан турбай түшкөчө
Эрикпестен уктаган
Талаага не деп жаттың деп,
Таң атканча уктабай
Бекерге шорум каттым деп,
Бу жолборстон кантип калдың деп,
Баарыбызды бу жерде
Жоболоңго салдың деп,—
Энеси минтип сурады.
Көргөнүн айтпай Меңдибай,
Көөдөк бала турабы.
— Бай Жакыптын Туучунак
Баскан бойдон кетти деп,
Кетет экен аты деп
Кетүүгө көзүм жетти деп,
Куу чабдар минген кунаным,
Аны жүгүртмөккө кубандым.
Кызыл күүгүм чак эле,
Кыр ашып аты кеткени.
Кызык жетип кармаарда
Кырк бала кырдан жеткени,
www.bizdin.kg
Туучунакты кубалап,
Тийип алып кеткени.
Кырк бала болду жолдошум,
Кызыкта болду бу башым.
Ат үстүндө ак жолборс
Балдар жапты терисин,
Таң атканча чаң кылдык
Салкындуунун керисин,
Түшкө жакын мен көрдүм
Бай Жакыптын келүүсүн.
Бай Жакып үнү баркырап
Меңдибайлап чакырды,
Мени карап бакырды.
Чакырганда бар деди,
Байкуш атам бай Жакып,
Бала үчүн болгон кар деди,
Мен барганча бай Жакып
Балага болор зар деди.
Бакдөөлөт менен байбиче
Көрүп турду көз менен,
Угуп турду сөз менен,
Бекерби, чынбы деп сурайт
Меңдибайдын өзүнөн.
— Көөдөк бала турбайбы,
Калп айтса кудай урбайбы.
Көргөн иши чын го деп,
Бу бир көз боочудай сыр го деп,
Бербердигер бир алда
Кечетеден бер жакка
Белгини кандай кылды деп,
Береги эки катыным
Мээнетке мени койду деп,
Же белгиси жок турушуп,
Мени менен урушуп,
Берчи мына той деди,
Бээ семизин сой деди,
Калмактан жылкы куугандай,
Кантип соём көп малды
Катыным эркек туугандай?
Же кытайдан черүү келгендей,
Кырамын кантип көп малды
Кыз күйөөгө бергендей.
Кызыл ала кыламбы
Кырдан кырк теке аткан мергендей?
Айлы бирге акыр деп,
Анда бар кыйла акыл деп,
Айтууга кепке макул деп,
Акбалта бийди чакыр деп,
Уругу кыргыз нойгуттан,
Нуска билген жакшы жан,
Бердикени чакыргын,
Бери келсин мында деп,
Бечара менен карыпка,
Кемпир, берериңди чыңда деп,
Дамбылданы чакыргын,
Даяр болсун мында деп,
Далай келет талапкер,
Берериңди тыңда деп,
Эркегинин баарысын
Нээти казат караткан,
Ургаачысын ар жерде,
Уруш-кыстоо тар жерде,
Үлкөн калба бар жерде
Ак түлөөгө жараткан
Камбар боздун үйрүнөн
Кармап келгин бир бээ.
Тогуз кары бээ болсун,
Токсон кары кой болсун,
Ушунун баарын сойгон соң
Толуп жаткан той болсун,
Ак баш инген төө болсун,
Аты жоктор жөө болсун.
Сыйырдан * жетөө союлсун,
Ач-арыктар тоюнсун.
Мал сойсоң бала берет деп
Байбичем жүрөт элеңдеп,
Той кылсаң бала берет ден
Бакдөөлөт жүрөт делектеп,
Берейинчи тоюңду,
Анан карап турайын
Катындар сенин жоюңду.
Чакыргын деди Күлдүрдү,
Катындар минтип бүлдүрдү.
Кабарын айтып бай Жакып
Баарысына билдирди,
Малын союп бүлдүрдү.
Жылкычысы Ыйманды
Ылдам алып кел деди,
Бадачысы Байболду
Бачым алып кел деди,
Койчу башы Кубат деп,
Барып кабар айтагөр,
Койду ылдам чубат деп,
Төө башчысы Сарбаны,
Төрт түлүктүү малына
Төрт азамат барганы.
Төрт түлүктүү малынан,
Бөлүп айдап баарынан.
Жергесинде Жакыптын
Жетимиш үйлүү киши экен,
Элүү жашка чыкканча
Бу эч кылбаган иши экен.
www.bizdin.kg
Тогуз жылкы, токсон кой,
Болуп жаткан бу бир той.
Уйдан сойду жетини,
Төөдөн сойду экини,
Бу бай Жакып бирди көрдү деп
Башканын баары шекинди.
Жер очокту ойдурду,
Жыйып-ченеп баарысын
Жыйырма кара сойдурду.
Кызматка кыркты тургузду,
Ошо күнү чакырды
Он эки уруу кыргызды.
Катындар салды азапка,
Кабар берди казакка,
Барып кел деди маңгулга,
Кабар берди калмакка.
Эки күн этин бышырды,
Элдин алдын түшүрдү.
Табакты элге тарттырды,
Майга тоюп баарысы,
Кешигин кенен арттырды.
Кара-Шаар калмагы
Кары-жашы барганы.
Кырда жаткан кыргыздын
Кыйласы барды бул тойго,
Алтайдагы казактан
Арбын барды бу тойго.
Эки күнү эт тартты,
Атын чаап, эл кайтты.
Кетпесин деп тууганым,
Келип Жакып элге айтты.
Кыргыздын байы Бактыгул,
Жакын тууган мына бул,
Казактан Үйшүн карыя,
Алчын менен абагы,
Ата уулудан калганы.
Кыргыздардан Байжигит,
Кыпчактардан Таз чечен,
Нойгуттардан Акбалта,
Ногойлордон эр Эштек,
Түрктүн уулу Дамбылда,
Түмөнбайдын Абдылда.
Баарын жыйып бай Жакып
Өз үйүнө киргизди,
Бирден ичик, бир кымкап
Эр башына кийгизди.
Караламан калганга
Сарпайдан үч жүз тон болду.
Бечаранын балдары
Той жемекке барганы,
Белине жоолук — кур берди,
Бербей калдым дегенге
Беш теңгеден пул берди.
Эттерин алып этектеп,
Жамбаш алып, баш алып,
Атасы жок жаш балдар
Көздөрүнө жаш алып,
Бакдөөлөт менен Чыйырды
Ошол бакырларды чакырды.
Чакырып алып кашына,
Ырайымы келип жашына,
Бир-бирден чапан кийгизди
Жетимдердин башына,
Жарым койлук эт берип,
Талабына жеткирип,
Таратты тойдон кетирип.
Жаш калбады, карысы,
Бай Жакыптын үйүнө
Жылып кирди баарысы.
Көңүлү жакын көсөлү,
Көкүрөк тунук чечени,
Олтурган экен жыйылып
Билермандын эчени.
Түшүн Жакып бай айтат,
Түк таштабай жай айтат:
— Түшүмдө бир куш алыпмын,
Түмөндүү жерге салыпмын.
Кукулуктап үн чыкса
Куштан бөлөк үнү бар,
Куйрук-башы жаркылдап
Куудан аппак жүнү бар,
Айбат менен караса
Алп кара куш сүрү бар.
Саңоорлору * сары алтын,
Таканак жүнү * баары алтын,
Чырымтал жүнү чылк алтын.
Текөөрү болот темир дейт,
Серпкени өлгөн себил дейт,
Тумшугу болот тунжур дейт,
Туягы темир канжар дейт.
Жубар менен жуулган
Жибектен боону тагыпмын.
Алтымыш кулач жибек боо
Аягына тагыпмын,
Ай мунарын жем кылып
Аябай сыйлап багыпмын.
Күмүштөн боону тагыпмын,
Күн мунарын жем кылып
Күпкөгө салып багыпмын.
Асмандагы канаттуу
Айбатынан уча албайт,
www.bizdin.kg
Жерде жүргөн аяктуу
Желип чыгып кача албайт.
Ага конорго туур жайлапмын,
Алача моюн ак шумкар
Ага кошо байлапмын.
Билдим бир жакшылык болорун
Кара жором жоруңар
Канаты күмүш ак туйгун
Качан келип конорун!
Байбичем байкуш түш көрүп,
Башкача сонун иш көрүп,
Алма жеп ичи толуптур,
Артынан чыгып ышкырып,
Алтымыш кулач ажыдаар
Ат ордуна болуптур.
Ал эмине болучу,
Акылмандар олтурсуң,
Бу түшүмдү жоручу?
Жана токолум сонун түш көрүп
Үйүндө эки куш көрүп,
Боору кара, мойну кез,
Болот текөөр, боосу жез,
Капшытка туур жайлаптыр,
Катыным экөөн байлаптыр.
Бул эмине болучу?
Бул түшүмдү жоручу?
Баянын айтып бай Жакып
Байкаңар деди карылар.
Жакшылап түштү жоручу,
Жакынымсың баарыңар.
Жакып бай айтып токтолду,
Жар жоронун * баарынан
Жалгыз жооп жок болду.
Сакалдарын тарашып,
Бири-бирин карашып,
Айталбады бир сөздү
Акылынан адашып.
Аш кайнамдай токтолду,
Ага чейин кыңк этип
Айтууга киши жок болду.
Аш кайнамга жеткенде,
Алардын шайы кеткенде
Байжигит кепти баштады:
— Эй, Бердике менен Дамбылда,
Белгилүү чечен Таз элең.
Бай Жакып түшү түш экен,
Бул оңунан келген иш экен,
Ушу түшү чын болсо
Ойротту баскан киши экен.
Куш болгондо баладыр,
Азыр бала жогунан
Бай Жакып көөнү аладыр.
Ай тийген жердин баарысын
Алат экен балаңыз,
Андан тынсын санааңыз!
Күн тийген жердин баарысын
Күтөт экен балаңыз,
Күндө тынып санааңыз!
Алтымыш кулач жибек боо
Аягына такканың,
Ай мунарын жем кылып
Азем менен бакканың —
Алтымыш жашка чыкканча
Аким болуп журт сурап,
Алат экен дүйнөнү,
Арбак конуп башына
Аны алда таала сүйгөнү.
Ажыдаар ат кылып
Байбичең минип жүргөнү —
Шол баланын орою
Дүнүйө жүзүн сүргөнү.
Ажыдаардай айбаттуу,
Арыстандай кайраттуу,
Эркек уул, эр болуп,
Не кыйындын баарысы
Эсеп берип, эл болуп
Карайт экен көзүнө,
Кара тоодой касиет
Конот экен өзүнө,
Балаңыздын орою
Көрүнгөн экен көзүңө!
Бай Жакып боздоп ыйлады
Байжигит айткан сөзүнө,
Байлап койгон акшумкар
Жакыптын келди эсине.
Карчыга болсо эр деди,
Акшумкар кошо байладым,
Муну да жоруп бер деди.
Сууктун күнү кыш деди,
Шумкар болсо кыз деди.
Эр Жакып эми эстеди,
Эрке токол Бакдөөлөт
Жоругун түшүн тез деди,
Бакдөөлөттүн үйүнө
Байланган эки куш деди,
Муну байкаңар кандай иш деди.
Дамбылда туруп кеп айтат:
— Баракелди, Байжигит,
Куп жоруду деп айтат.
Бакдөөлөт туур эки уул,
Баштагы сөзгө бакканда,
Баянын айтсак мына бул.
www.bizdin.kg
Айтылгандай борумун,
Алат экен ал экөө
Агасынын орунун,
Көкүрөк черин жазгандай,
Көрүптүрсүз үчөөңүз
Дүйнөдө түштүн сонунун.
Бата берип тарады,
Барар жолун карады.
МАНАСТЫН ТУУЛГАНЫ1
Тою тарап кеткени,
Жакыптын көргүн неткенин,
Зарланып жүргөн байкуштун
Талабына жеткенин.
Ногойдун уулу Жакыптыр,
Оокатын кылып жатыптыр.
Аралдын башын жай алып,
Алтайдын тоосун таянып,
Аксы менен Күчөрдөн
Ичерине чай алып.
Иленин башын таянып,
Кара-Шаарга мал көктөтүп,
Калмактарга көптөтүп,
Казактан көрүп кордукту,
Калмактан көрүп зордукту,
Байкуш болуп азгандар
Бай Жакыпка жолукту.
Кыйладан көрүп кордукту,
Кытайдан көрдү зордукту.
Орозду хандын он уулу
Опол тоо калган жерине,
Ойрон болгон бай Жакып
Ногойдун келбей элине.
Байдын эки баласы
Басканы Кашкар талаасы.
Бай акем Жакып кантти деп,
Басылбай жүрдү санаасы.
Көз каман аты Үсөндүн,
Ал кытайга кетип түзөлдү.
Башка өсмөк болду баласы,
Баскан-жүргөн жерлери
Манжурия талаасы.
Тебиттин аркы тушунда,
Тырп чыкпай калган ошондо.
Кылыптыр кытай өкүмдү,
Кыйрынан азып бай Жакып

1 Тема башка сыя менен кол жазманын чекесине жазылган.
Кылмышы жоктон өкүндү.
Кыстоосун көрүп калмактын
Кыйналып Жакып өкүрдү.
Азган менен тозгондон,
Ата-энеден бозгондон,
Ар кайсысын бир жактан
Айдап келип кошкондон
Жетимиш болду түтүнү,
Жетип барып арыз айтып,
Жер алууга күтүндү.
Иленин башы Үч-Арал
Ататып алды жерине,
Азыркысын жайлап тур
Азоо-Белдин белине.
Айта берсе сөзү көп,
Азыр кулак салыңыз
Арстан Манас кебине.
Тойдон кийин токтолуп
Эки жыл тамам өтүптүр.
Эр Манас бойго бүткөнү
Тамам үч ай жетиптир,
Байбиченин көңүлү
Башкага ооп кетиптир.
Өз тамагы эсте жок,
Же көрүнүүчү көзгө жок,
Бал, шекерге карабайт,
Башка тамак жарабайт,
Жесем деп жолборс жүрөгүн,
Мындан башка санабайт.
Жетпейт жолборс жүрөгү,
Жинди болуп байбиче
Жеригинен жүдөдү
Жылкычы кабар бергени:
— Каңгайдын Кара мергени
Бир жолборс атты дегени.
Жолборсту атып салды деп,
Терисин сыйрып алды деп,
Боор-жүрөк, башка эти
Кош жанында калды деп.
Айтканын Чыйыр угуптур,
Алдынан чурап чыгыптыр.
Барып калды Чыйырды
Жылкычынын жолуна,
Кара кулак чоң жамбы
Кармай барды колуна.
— Кайыптан дүйнө тап деди,
Карап турбай, жылкычым,
Кайта ылдамдап чап деди.
Жашырып-жаап жүрбөгүн,
Жарып жолборс жүрөгүн,
Алып кел деди өзүмө,
www.bizdin.kg
Ата
-энеден сен жакын
Көрүнөсүң көзүмө,
Каалаганың баарысын
Канчада берем өзүңө.
Байбиче айтып бу кепти
Жылкычысын жиберди.
Жылкычы буга таң калды,
Акысына жамбы алды.
Ара конуп ортого,
Ал жылкычы сандалды.
Барса жолборс жатыптыр,
Зыңкыйып муздап катыптыр.
Жолборстон жүрөк алганы,
Жолго кайра салганы.
Жол боюнда бир бээ
Телиден өлүп жатыптыр,
Жылкычылар жыйылып
Аны союп атыптыр.
Анын да алды жүрөгүн,
Экөөн бирдей бермекке,
Байбиченин бул ишин
Байкап сынап көрмөккө
.
Жылкычы жолго салганы,
Эртесинде түш ченде
Жылкычы келип калганы.
Жылмайып басып байбиче,
Элечектен каш чыгып,
Эки көздөн жаш чыгып
Байбиче келип турганы.
Жылкычы аты Бадалбай,
Байбиче келип кеп айтат,
Бадалбай балам деп айтат,
Эки жүрөк эмине?
Жолборстор жолго жатканбы,
Каңгайдын Кара мергени
Катарлап экөөн атканбы?
Же мал жүрөгүн жолборс ден
Башынан шорум катканбы?
Айт, Бадалбай балам, дейт,
Аныктап сурап алам дейт.
Байбиче сүйлөп салыптыр,
Жүрөгү деп жолборстун
Бадалбай айтып калыптыр.
Алдам азыр турбайбы,
Жалган айтсам жашаймбы,
Аксиң * мени урбайбы.
Кыласызбы дары деп,
Кыйла барктап аны деп,
Кызарып агып турбайбы
Жүрөгүнүн каны деп
Бадалбай айтты баянды,
Байбиче көөнү жай алды.
Челкеңдей басып байбиче
Челекке суусун алганы,
Оозу капкак жез казан
Эки жүрөк салганы,
Чала
-була бышырып,
Жанга бербей жалмады.
Сонун экен бу да деп,
Сорпосун ичем жуда * деп,
Эки аяктай сорпосун
Немесин койбой жалмады.
Байбиченин талгагы
Магдырап канып калганы.
Байбиче жыйды эсини,
Байкап уккун баягы
Бай Жакыптын сөзүнү.
Эр Манас бойго бүткөнү
Тогуз айга жетиптир.
Тогуз ай, тогуз күн болуп,
Толгоо жаңы киргени
Бейшемби кечи түн болуп.
Курсакка бала бүткөнү
Кубаттанды Жакып чал,
Аман
-эсен тууса деп
Назырга * айткан канча мал.
Карынга бала бүткөнү
Кайраттанган Жакып чал,
Каралдым аман тууса деп
Назырга * айткан канча мал.
Акбоздон бээ союлду,
Алтындан бакан коюлду,
Аны сайын байбиче
Айгайын салып чоюлду.
Коңшунун баары жыйылды,
Козголгон сайын байбиче
Кокуюн айтып ыйынды.
Ордого толо жыйылды,
Ойбоюн айтып ыйынды.
Бала туур бекен деп
Бай Жакып жүрөк дегдеди,
Бала койсо чиренип
Байбиче бою тердеди.
Бала катуу чиреди,
Байбиче бакан тиреди.
Бекем туйлап кеткенде
Басып тарткан катындар
Башы жерге киреди.
Байбиченин ичинде
Ажыдаарбы, жолборспу,
Же адамдан арга болбоспу?
www.bizdin.kg
Бала туйлап кеткенде
Байбиче көзү сүзүлдү,
Белдемчинин жакасы
Беш жеринен үзүлдү.
Алып келип бай Жакып
Аксары башыл кой чалды,
Ай туякка бээ чалды,
Ай мүйүзгө уй чалды,
Айры өркөчкө төө чалды.
Аны сайын байбиче
Айгайын баспай үн салды:
— Менин жанымды жечү балабы?
Же жарып ичтен алабы?
Бул башымды жечү балабы?
Бай Жакып жесир калабы?
Же, жабыр баян * шер беле?
Же, менин жатарым кара жер беле?
Жараткан Жапар кудайым,
Мени кандай жалмачу бала берди эле?!
Баканды кармап бакырды,
Бакшы менен бүбүдөн
Немесин койбой чакырды.
Түндүктү карап түйүлдү,
Көргөндөр жандан түңүлдү.
Жети күн тартты толгоону,
Жергеси чарчап болгону.
Алты күн тартты толгоону,
Айлы чарчап болгону.
Толгоосу эми толду деп,
Туур күнү болду деп
Бердикенин катыны
Беленденип калыптыр,
Дамбылданын катыны
Даярданып алыптыр,
Акбалтанын катыны
Азыр болуп калыптыр.
Кутубайдын катыны
Курсагын оңдоп калыптыр,
Кудай берсе тубар деп
Куруп калган Жакыптын
Кулагына салыптыр.
Байбичең тууйт дегенде
Бай Жакып ыйлап каңгырап,
Бакырып ыйлап заңгырап:
— Баласы жоктон жүдөдүм,
Эркек деп бирөө жүгүрсө
Жарылып кетер жүрөгүм.
Ботосу жоктон майышып,
Боздоп жүрдүм кайышып,
Сүйүнчү десе бир-адам
Тура албасмын тайышып.
Өзүмдү өзүм жайлайын.
Өңкөй бышты кара боз
Элүү-кыркты байлайын.
Айылга туруп нетейин,
Адырга чыгып кетейин,
Токтолуп туруп нетейин,
Тоого чыгып кетейин.
Жыгылсам да, талсам да,
Же кайрат кылып калсам да
Элге шылдың болбостой
Ээн жакка барайын,
Алыстан айыл карайын,
Айткандан кабар алайын.
Ушуну айтып бап Жакып
Кыл аркан керме шайлатты,
Кырк кара боз быштыны
Кыдырата байлатты,
Жетпей калса минсин деп
Жети кур ат байлатты.
Эркек болсо, эр болсо,
Кыз болбосун не болсо,
Кыз болсо үйдө калыңар,
Кыймылдаба баарыңар.
Эркек болсо чабыңар,
Талаадан мени табыңар.
Сүйүнткөн болсо кудайым,
Сүйгөнүңдү алгын жудайын *
Кубанткан болсо кудайым
Кур аттан берем жудайын.
Эркекпи деп, кызбы деп
Аныктап алып чабыңар,
Арадан мени табыңар.
Айтып Жакып аттанды,
Атты байлап койду деп
Айылдагылар шаттанды.
Жакып бай жолго салыптыр,
Жорго боз айгыр үйүрү
Жолунан чыгып калыптыр.
Кара жалдуу кула бээ
Кайкалактап алыптыр.
Кайдан келди булар деп,
Как ушу бүгүн тубар деп,
Тоо башына токтобой
Болуп жүрчү эле улар деп,
Болду, акыр болбоду
Кула бээм азыр тубар деп,
Эркек болсо кулуну
Энчилейин балама,
Эгем таада кудурет
Жеткирер бекен санаама?!
Жорго боз атын жоёюн,
www.bizdin.kg
Катыным тууса эркекти
Мындан кийин айгырын
Камбар боз деп коёюн.
Ургаачысынын баарысын
Ак түлөөмө соёюн,
Эркегинин баарысын
Нээти казат коёюн.
Ушуну айтып бай Жакып
Атынан түшүп алганы,
Жылкыга көзүн салганы,
Жылкынын баары чубашып
Жылгага кирип калганы.
Азганакай жабырга,
Ат кулактуу шабырга
Асты барып токтоду,
Аркы-терки оттоду,
Туруп, жатып кула бээ
Тууй турган окшоду.
Аны көрүп бай Жакып
Ак! — деп карап токтоду.
Аны таштап салыңар,
Байбичеси Шакандын
Баянын угуп алыңар.
Толгоосу сегиз күн болгон,
Толготкон мындай ким болгон?!
Тарткандардын баарысы
Талыкшып колу тим болгон.
Талыкшып турган келинди
көр деди белимди.
Он эки катын бек тартты,
Оңдойгөр кудай деп тартты.
Каканак суусу шар этти,
Баланын үнү бар этти,
Карынды катуу сүзгөнү,
Эки колун толтура
Кан чеңгелдеп түшкөнү.
Бала жерде туйлады,
Бар-бар этип ыйлады.
Эркек бекен, кыз бекен,
Мага качан айтат деп
Байбиче жашын тыйбады.
Көшүдү көзү илинип,
Көрө салган катынга
Эркектиги билинип.
Чочогу чыкты чороюп,
Эркек экен дегенде
Эси кетип Чыйырды
Жыгылып кетти сороюп.
Байбичеге нетти деп,
Мартуу * басып кетти деп
Катындын баары чочуду.
Кайта башын көтөрүп,
Жыгылбады, жоошуду.
Антаңдабай катындар,
Аныктап көрчү, капырлар?
Жерден алгын тез деди,
Дамбылданын зайыбы
Киндигин өзүң кес деди.
Оромолун колго алып
Ороюн деди баланы,
Ушу күндө бу бала
Оң колун сууруп алганы.
— Ойбой, татай * нетти деп,
Отуздагы жигиттей
Колун сууруп кетти деп,
Татай *, көтөк нетти деп,
Так кырктагы кишидей
Тартып бутун кетти деп,
Карап турбай катындар
Кармалашсаң нетти деп
Канымжан катын муну айтат.
Кандай сөзүң жаман деп,
Кармоого карууң келбесе
Сен качып кутул аман деп
Бакдөөлөт жерден алганы,
Бакырып жаткан баланы.
Он бештеги баладай
Көтөргөндө салмагы,
Берген экен кудайым
Берекелүү баланы.
Көзү каткан Бакдөөлөт
Көтөрүп өөп алганы.
Куртканын зайбы Канышбек
Оозантмакка баланы
Оозуна эмчек салганы.
Өзөгүн үзө бир соруп,
Өлө жазып калганы.
Сандык толо май деди,
Салган кошо бал деди,
Эки, үч карын май алып
Эми оозуна сал деди.
Үч карын май алганы,
Үч кайтара салганы.
Үч карындын майларын
Үч саатка койбой жалмады.
Астына алып Чыйырды
Оң эмчегин салганы.
Абалкысы сүт чыкты,
Экинчиси суу чыкты,
Үчүнчүсү кан чыкты,
Чыдай албай ошондо
Байбичеден жан чыкты.
www.bizdin.kg
Чыгарып алып эмчекти,
Чакырып журтка бериптир
Сегиз бээ союп жентекти.
Тоюнбаган тоюнуп,
Топтогон малдар союлуп,
Ачтын баары тоюнуп,
Ар түрлүү малдар союлуп,
Балдарын катын жетектеп,
Май көтөрүп этектеп,
Бай Жакын кайда экен деп,
Айылдагы жигиттер
Баары шашып энтеңдел.
Эми аны таштап салыңар,
Жакыптан кабар алыңар,
Байлаган аты кырк сегиз,
Баары күлүк тептегиз.
Айылдагы адамдар
Арбып-дарбып минишип,
Апкаарып жолго киришип,
Тоого чапты топтошуп,
Адырга чапты анталап,
Бөксөгө чапты бөлүнүп,
Талаага чапты дабырап,
Бай Жакып кайда кетти деп
Баарысы жүрөт жабырап.
Эркектен неме калбаптыр,
Эки атты бирөө албаптыр,
Кермеде жылкы калбаитыр.
Кедеңдей басып Сулайка
Келип ордун караптыр,
Кеткен экен Акбалта,
Кетсе ишке жараптыр.
Керменин несин карайын,
Энди үйгө барайын.
Басып келип Сулайка
Башын үйгө салыптыр,
Үтүрөйүп Акбалта
Үйдө олтуруп алыптыр.
Көрө салып Сулайка
Көтөк деп чочуп калыптыр.
— Абышкам, дүнүйөдөн тойдуңбу,
Атпай журт алган олжодон
Бир неме албай койдуңбу?
Сүйүнчүгө шайлаган,
Кызыр чалган бай Жакып
Кырк кара боз байлаган,
Кырк жылкыдан бирди албай
Сенин кандай шоруң кайнаган?
Жана байлаптыр сегиз кур атты,
Ошолордон кур калып
Олтурушуң уяттыр.
Акбалтанын катыны
Ачууланып акыры
Айтып муну салганы.
Акырайып Акбалта
Катынга багып калганы:
— Ай, кара жолтой Сулайка,
Карасаңчы кудайга?!
Тоюнбаган топор бар,
Жарыбаган жарды бар,
Куудуңкөй жүргөн куулар бар,
Мал көрбөгөн бакыр бар,
Айылда жүргөн айбан бар,
Короодо жүргөн коңшу бар,
Коёбу мага ушулар?
Эркек-кызын аңдабай,
Эки жагын карабай,
Эр Жакыпка барам деп
Эбак чаап кетиптир.
Эгем берер ырыскы,
Албай койсо Жакыптан
Акбалтага нетиптир?!
Барбадым да, албадым,
Же балакетке калбадым,
Азыр атка минерге
Келбейт менин дарманым.
Канча күндөн бери жакка
Каралашып жүрөсүң,
Канча сенин алганың?
Акбалта айтып салганы,
Суп чапандан * бирөө экен
Сулайканын алганы.
Эки элечек, бир чапан,
Мына менин олжом деп
Эрине таштап салганы.
Бай кудайга казына,
Барсаңчы Жакып кашына,
Катын айтып салганы.
Ага болбой Акбалта
Мойнун буруп алганы.
Кырк киши кетти чапкылап,
Элүү киши таласа
Жакыптын жаны калабы!
Кермеде сегиз кур атты
Кез келген минип чуратты.
Катыны эркек тубарбы,
Карганда малын талатып
Ата мындай Жакыпты кудай урарбы!
Элүү киши барган соң,
Энтелеп барып Акбалта
Да сүйүнчү сурарбы?!
Жалгыз илик Көкчолок
www.bizdin.kg
Жандоого кантип чабамын,
Жакыиты кайдан табамын?
Элким атым Көкчолок
Эңишке кантип чабамын,
Элирип кеткен кесек кул,
Алардын элесин кахЧдан табамын?
Уудан калган итке окшоп
Элким кайда чабамын.
Акбалта айтып болбоду,
Барсаң-барсаң, байым^ деп
Катыны камап койбоду.
Анда Акбалта кеп айтат,
Ачууланып бек айтат:
— Кандай курган катынсың,
Калабалуу капырсың.
Бай Жакыпка бар сен деп
Тынчымды койбой жатырсың.
Дөөкүрсүгөн кулдар баргандыр,
Күлүктү минип алгандыр,
Аларын алып Жакыптан
Тарап кетип калгандыр.
Акбалта айтып токтолду,
Катыны шондо кеп айтат,
Катууланып бек айтат:
— Жүгүрткөн киши алабы,
Жүрбөгөн куру калабы?
Чапкылаган аларын,
Кудай өзү билбейби
Чарчаган куру каларын.
Булут минип учса да
Буюрбаса калбайбы,
Буюрган киши албайбы.
Чапкандар куру калбайбы,
Жазууда кудай буюрса
Жатса да киши албайбы.
Көкчолок менен чабарсың,
Жазууда кудай буюрса
Жакып байды табарсың.
Барбаймын деп айталбай,
Бармак болду Акбалта
Катындын сөзүн кайтарбай.
Байлап койгон Көкчолок
Басыгы ылдам шайтандай.
Акбалта чал бокчоюп,
Аттанып чыгып чокчоюп,
Же жададым үйдө жатып деп,
Табылар бекен Жакып деп
Акбалта жолго салыптыр.
Айылга жакын көмүскө,
Азганакай жабырда,
Ат кулактуу шабырда,
Кара-Суунун четинде,
Көк өтөктүн бетинде
Минген атын суудуруп,
Кара жалдуу кула бээ
Бир ак сур кулун туудуруп,
Шыйрагын оңдоп шыпырып,
Тумшугун сыгып телчитип,
Энесине ээрчитип,
Олтурган экен бай Жакып.
Көкчолок минген Акбалта
Жакыпты көрдү жайма жай.
Жан жагында киши жок,
Жакып жалгыз олтурат
Киши менен иши жок.
Акбалта көрүп акырды,
Сүйүнчү деп бакырды.
Кубангандан бай Жакып
Не дейсиң деп чакырды.
Анда Акбалта муну айтат:
— Айтканымды туюнчу,
Арстаным Жакып, сүйүнчү!
Карыганда байбиче
Кабылан тапты, сүйүнчү!
Жобогондо байбиче
Жолборс тапты, сүйүнчү!
Жоголордо байбиче
Жолдош тапты, сүйүнчү!
Эриккенде байбиче
Эрмек тапты, сүйүнчү!
Кайгырганда байбиче
Каралды тапты, сүйүнчү!
Акбалта айгай салыптыр,
Аны уккан соң бай Жакып
Акылынан таныптыр.
Көздүн жашы он талаа,
Көрдүмбү деди бир бала.
Перзент берген кудайым,
Жараткандын өзүнөн
Жашын узун сурайын,
Тууганына сүйүнбөй,
Турарын тилеп кудайдан,
Муңканган бойдон өтөм деп
Ойлодум эле бу жайдан.
Акбалта келди жайма-жай,
Шалак этип жыгылып,
Талып калды Жакып бай.
Жакыптын келди кашына,
Тең курбусу Акбалта
Ырайымы келди жашына,
Барбана * болду башына.
www.bizdin.kg
Кыйкырса Жакып кыңк этпейт,
Кыймылдатса былк этпейт.
Акбалта чочуп калганы,
Ак калпакты колго алып,
Майпаңдай басып Акбалта
Аккан сууга барганы.
Басып келип Акбалта
Талып калган Жакыптын
Көөдөсүнө бүрккөнү.
Көтөрдү башын бай Жакып,
Суудан бою үрккөнү.
Сурады Жакып Балтадан:
— Акбалта чалым неттиң деп,
Сен кай жактан жеттиң деп,
Келгенде мени неттиң деп.
Суу бүрктүң менин өзүмө,
Эч эчтеңке көрүнбөйт
Караган менин көзүмө,
Кандайлыктан талганым
Билинбейт менин өзүмө.
Өзүң келдиң не үчүн?
Өзөгүм өрттөй күйүптүр,
Сени сүйлөсө экен деп
Кулагым кепти сүйүптүр.
Не жүрөсүң Балта чал,
Кебиң болсо айта сал?
Айтпадымбы сага деп,
Эркек тууду катының,
Не бересиң мага деп?
Акбалта айтып салганы.
Анык бекен, чынбы деп,
Айта көр Балтам чынды деп,
Эркек бекен перзентим,
Көзүң көрүп чыктыбы?
Же карап анык көрө албай
Катындардан уктуңбу?
Кайтып айтчы чалым деп,
Бай Жакып сурайт дагы кеп.
Акбалта сөзүн баштады,
Тең курбуң Жакып шашпады,
Уккан сайын Жакып чал
Бурчактай көзүн жаштады.
— Байбичең тууду эркек уул,
Байкасаң Жакып сөзүм бул.
Баркыраган добушу
Тай чабым жерден угулду,
Олтурат элем үйүмдө,
Опколжуп келип жүрөгүм
Оозума тыгылды.
Каралашкан катындар,
Кармалашкан келиндер,
Кошо жүргөн зайыптар,
Кошоматчы кишилер,
Жашы менен кары айтат,
Жалпы адамдын баары айтат:
— Курсакты катуу сүздү дейт,
Эки колун толтура
Кан чеңгелдеп түштү дейт.
Орогондо чиренсе
Отуздагы кишидей
Ошондо да күчтүү дейт.
Бала да болсо мыкты дейт,
Байбиченин боорун
Балчыктай кармап чыкты дейт.
— Ай, нени айтасың Акбалта,
Жанчыгымда бар эле
Сары алтындан бир калта,
Санап сага берейин
Жайытта малдан бир канча.
Сүйүнчү дейсиң, жакшы кеп,
Сүйүнгөн менен бай Жакып,
Чынын айтсаң болбойбу
Дүнүйөңдөн какшы деп.
Ай ботом, өлөңдүү жерге өрт койгон
Бир өткүр бала десеңчи
Өз журтума чуу салчу
Жеткир бала десеңчи.
Кара сууга кан куйган
Бир каңкорду тууган белем да
Калайыкка чаң салган
Анткорду тууган белем да.
Байбичемди өлтүрчү
Ажалды тууган белем да,
Баш бербеген дүйнөгө
Бир тажаалды тууган белем да!
Эр өлтүрүп соёр да,
Кункор кылып коёр да,
Нар өлтүрүп соёр да,
Пулкор кылып коёр да.
Кызыл-тазыл көрүнсө
Кыздардан ала качар да,
Малымды суудай чачар да.
Баласы боорун алыппы,
Же ботом, байбичем аман калыппы
Анда Акбалта кеп айтат,
Ачууланып бек айтат:
— Балам жок дейсиң майышып,
Карам жок дейсиң кайышып.
Балага жаңы жетесиң,
Бай Жакып байым нетесиң?
Баладан малды жуук көргөн
Бакыл киши экенсиң.
www.bizdin.kg
Бекинем малга деп жүрүп
Бей ыйман өлөр бекенсиң!
Же берериң болсо берсеңчи,
Же бере албасаң Жакып бай,
Бербеймин сага десеңчи.
Айтарың болсо айтсаңчы,
Айтар малың жок болсо
Мен азыр үйгө кайтсамчы.
Акбалта сүйлөп салганы,
Ал сөзүнө Жакып бай
Арсаңдап күлүп калганы.
— Андай болсо, Акбалта,
Мына бу алтынды алчы бир калта.
Эркегинин баарысын
Нээти казат караттым,
Ургаачысынын баарысын
Ак түлөөгө жараттым.
Үйрү үч жүз болуптур,
Жашы үч асыйга толуптур.
Камбар боздун үйрүнөн
Каалап туруп тогузду ал.
Төөдөн алгын төртөөнү,
Төрт уруу малдан төрт тогуз,
Калганы болсо, Акбалтам,
Катындардан калпып ал,
Кыз балдардан кымтып ал,
Келиндерден кетип ал
Сүйгөнүңдү сүйрөп ал,
Каалаганың кармап ал,
Жээк, жергемен жетип ал.
Сүйүнчүлөп келгениң
Болду бекен, Балта чал?!
Ай талааны нетели,
Аттангын, үйгө кетели.
Байбичеге жүрөлү,
Баласын барып көрөлү.
Акбалта менен бай Жакып
Айлына кайта барыптыр,
Аңыртка кеткен кырк киши
Алардын астынан чыгып калыптыр.
«Сүйүнчү бай, сүйүнчү!»
Айгайды алар салыптыр.
Кай бириңди ылгаймын,
Жакының бар, жатың бар,
Өз өзүңөр алыңар
Минген-минген атыңды.
Аттан куру калганың
Айт кудайга датыңды.
Бай Жакып үнүн укканы,
Канышбек менен Канымжан
Каршы басып чыкканы.
— Бешик боосу бек болсун,
Кундагың боосу кут болсун! —
Бай Жакып айтып бу сөздү
Басып кирди үйүнө.
Жанут * ичик жамынып,
Жаккан оттой камыгып.
Баласын алып болукшуп,
Байбичеси толукшуп
Олтурган экен үйүндө.
Бай Жакып шондо кеп айтат,
Бакдөөлөткө бек айтат,
Байбиченин баласын
Алып келчи деп айтат!
Бакдөөлөт барып кол сунду
Байбиче берип озунду.
Баланы Жакып алганы,
Бала деген шубу деп
Баркырап ыйлап калганы.
Кубанды Жакып, ыйлады,
Кучакта бала туйлады,
Баланын үнү баркырап,
Айбатынан атасы
Баары бою калтырап.
Баркырап ыйлап баласы
Жалмалап тамак карады,
Атакеси бай Жакып
Аяк-колун кармоого
Алы келбей барады.
Балаң кандай ыйлаак деп
Байбичени карады.
Берсең эмчек нетти деп,
Бир баланы тойгузбай
Пейлиң кандай кетти деп.
— Жакшы эле менин сүтүм деп
Эки сорсо эмчектин
Немесин койбойт бүтүн деп,
Эң ачкараак балаң бар
Тамагына күтүн деп,
Байбиче сөзүн салганы.
Байкайын деп баласын
Бай Жакып көзүн салганы:
«Маңдайы жазы, башы кууш,
Бар боюнда турат тууш *,
Кочкор тумшук, кош кирпик,
Көркү калча, көзү тик,
Жалаяк ооз, жар кабак,
Жаагы жазы, ээги узун,
Эрди калың, көзү үңкүр —
Эр мүнөзү көрүнөт.
Алакан жазык, колу ачык,
Аттанып чыкса жолу ачык —
www.bizdin.kg
Алп мүнөзү көрүнөт.
Кең көкүрөк, жайык төш,
Аркасы кең, бели түз,
Айбаты катуу, заар жүз —
Пил мүчөсү көрүнөт.
Жолборс моюн, жоон билек,
Жооруну калың таш жүрөк
Жылма кабак, жылдыз көз,
Бөрү кулак, жолборс төш,
Бөлөкчө түрү бар экен.
Кут кылган болсо кудайым,
Кудайдан жашын сурайын,
Кеткенден алар кегимди,
Кек алганын көрөрмүн,
Кетирбесе эбимди.
Өткөндөн алар өчүмдү,
Өч алганын көрөрмүн
Өлтүрбөсө өзүмдү».
Баштагы мүнөз жоголду
Бай Жакыптын нээтинен.
Бар кудайым берген деп
Баланын өптү бетинен.
Байбиче баланы алганы,
Балкайтып эмчек салганы.
МАНАСТЫН ТУУЛГАНЫНА
ТОЙ КЫЛГАНЫ1
Балкыта бир той кылайын,
Бар кудайым жалгады.
Аябай бир той кылууну
Бай Жакып эсине алганы.
Ойротто мындай ким болгон,
Ошо кезде жылкысы
Эсеп кылып санаса
Отуз сегиз миң болгон.
Арбын малым Алтайда,
Канча малым Кан тоодо,
Жылкымдын чети Шыйкууда.
Коюм сексен миң экен,
Конушум Кара-Шаарда,
Жакшы бир той кылайын
Жаздын алды баарда *
Кулан жайлак, Куу-Тезде
Кур атым жатат бу кезде.
Чыландын башы Чөңөр-Жар,
Аз болгондо алты миң ашык төөм бар.
Карагайлуу Камбылда

1 Тема башка сыя менен кол жазманын четине жазылган.
Кар баспаган Жамбылда
Өзөнгө жайсам толду эле,
Жеке өзүмө караган
Жети миң уй болду эле.
Баарына кабар салайын,
Малымды жыйып алайын.
Азыркы турган аз кыргыз
Алы келип күтө албас,
Анжыян менен Ташкенге
Аларга кабар салайын,
Ага-инимдин баарысын
Бир чогултуп алайын.
Кашкар деген кыштакты,
Кабак-Арт менен Сары-Колдо
Кабырга тууган кыпчак бар,
Кашыма жыйып алайын.
Алчын, үйшүн, найманды,
Абак, тарак, аргынды,
Айтайын тойго барууну
Уругу тыргоот калмагы,
Ушу балам тууганы
Укпай киши калбады.
Маңгулдун жыйып баарысын,
Кытайдын жыйып кыйласын,
Сарттын алып санатын,
Талыганча канатым
Казынамды ачайың,
Кара малды чачайын.
Күмүшүм жатат таш болуп,
Күрүчүм жатат аш болуп,
Күлүгүм семиз мас болуп,
Күлүктү таптап минүүгө
Күрдөөлдүү кыргыз аз болуп.
Алтыным жатат таш болуп,
Амбарда буудай аш болуп,
Аттарым семиз мас болуп,
Аттарды таптап минүүгө
Айлымда кыргыз аз болуп,
Кордугун көрүп кытайдын
Конушун кошпой куруду,
Коңшу болуп маңгулга
Кор болду ногой уругу.
Орозду калды Ополдо,
Бай калды башкы Сугумда.
Көз камандын балдары
Көйкапка жакын барганы,
Көрө албай бизди калганы.
Көрүндү көзгө, ойлосом,
Бу дүнүйө жалганы.
Улуу бир той берүүгө
www.bizdin.kg
Айтып болуп ал сөздү,
Бай Жакып белин байлады.
Чакырууга чыгарды
Таамай отуз кишини,
Чакыргын деди ошону:
Кызыл чок кытай четинен,
Асты киши калбасын
Алтай тоонун бетинен.
Жетип келсин жергенттик,
Тойго келсин тотулук,
Калбай келсин кашкарлык,
Кошо келсин котондук.
Марал башы Долонду,
Басып өткүн олорду,
Самарканды, Жызакты,
Санатын айтып узатты,
Оро-Төбө, Кожентти,
Олуя-Ата, Ташкенди,
Орчун Кокон, Маргалаң,
Иле менен Чүйүнө,
Кабарымды уккандар
Калбасын деди үйүнө.
Туурасы Эртиш суу болсун,
Аягы Орол тоо болсун,
Кара-Кум калмак калбасын,
Кабарсыз жатып албасын,
Бир чети Тибет чөл болсун,
Күн чыгыш жагы кытайдын
Камбылдын Кунар бел болсун,
Чакырарым тоюма
Шондон берки эл болсун.
Той берем быйыл жайында,
Кай жерде деп сураса
Үч-Арал деп дайында.
Төрт жарым айдан калбасын,
Төгүн деп жатып албасын.
Беш айдан кийин калбасын,
Бекер деп жатып албасын.
Өзү келсин өнөрпоз,
Баары келсин балбаны,
Байлап келсин күлүгүн,
Мага салсын түлүгүн.
Ээрчите келсин эшенин,
Четине алсын чеченин,
Кошуп келсин кожосун,
Ала келсин аярын,
Болжоп келсин молдосун,
Мында келип өкүнбөй
Мыктап келсин жолдошун.
Баш байгеге саярым
Беш жүз кызыл нарым бар,
Эки төөгө жүктөгөн
Эндей алтын зарым бар,
Беш жүз жылкы, бир миң кой
Баш байгеде дагы бар.
Аяк жагын сураса
Алты кара, сексен кой,
Арзан десең келбей кой.
Катыным бала тапканы
Калкка берген бу бир той.
Ортосун өзүң ойлоп бил,
Отуз атка байге бар,
Озуп келсе күлүгүң
Ойротто жок пайда бар.
Чакырчууну жиберди,
Жайкай конду шиберди.
Мөмө-чөмө жемишке,
Так жүз киши жиберди.
Төрт миң атан төө менен,
Түнөгөр балбан дөө менен.
Таза болсун тасторкон,
Көпчүлүктөн көп корком.
Бай Жакып баарын күтүнүп,
Байбиче тонун бүтүрүп,
Кедейлер киймин жамашып,
Келиндер чачын тарашып,
Кызматкер киймин жамашып,
Кыз балдар чачын тарашып,
Кызык тойду көрсөк деп
Кылайтпай күнүн санашып,
Азаматтын баарысы
Аргымак жалын тарашып,
Ай кылайтпай санашып.
Күн айланды күзүнө,
Жакып бай жайнай конуптур
Үч-Аралдын түзүнө,
Канды тоонун оюна,
Кара суунун боюна.
Карап тургун калайык
Хан Жакып кылган тоюна.
Жакып бай туун аштады,
Тойду бүгүн баштады.
Ошо күнү бейшемби,
Токсон бээ союп таштады.
Эртеңки күнү жума деп,
Жүз бээни сойду жуда * деп,
Беш жүз бээ соёюн,
Берген соң малды кудайым.
Ишемби сойду элүүнү,
Жекшемби сойду элүүнү,
Дүйшөмбү сойду элүүнү,
Шаршемби сойду элүүнү.
www.bizdin.kg
Бейшембинин күнүндө
Берсе кудай тилегим
Алтымыш ак боз бээ алыңар,
Камбар боздун үйрүнөн
Кармап келип чалыңар,
Кабыл болсо тоюңар,
Эки миң эркек коюм бар,
Эбактан бери бу тойго
Атап койгон оюм бар.
Элүү бордоку өгүз бар,
Немесин койбой союңар,
Ага-ини туугандар
Аламанды коюңар.
Төрт жүз төөгө арттырган
Мөмө-чөмө жемиши,
Баары келди жыйылып
Телегейи тегизи,
Алты жүз атан төөгө
Аппак күрүч арттырды,
Кытайларга ылайык
Кырк миң чанач меш * менен
Кара мейиз салдырган
Кызыл арак тарттырды,
Кыларына келгенде
Кызматын журттан арттырды.
Жети жүз очок ойдурду,
Жетимиш үйлүү кыргызын
Эт башкартып койдурду.
Алты жүз аргын, найманды
Эт тартууга жайлады,
Калмакка казан астырды,
Жер очоктун баарысын
Жергенттикке каздырды.
Дутар менен комузун,
Колуна алып чертишип,
Отуз үйлүү нойгуттук
Отун жарып кэртишип.
Сурнайды суулап тартышып,
Ырчылар ырын айтышып,
Кош башчылар баарысы
Коно турган жерине
Кой өңөрүп кайтышып,
Колго келген маңгулдар
Падыша экен Жакып деп
Кошоматын айтышып.
Кытайдан кырк миң кол келди,
Кылжылоолу ойроттон
Туушаң төрө зор келди.
Калмактан канча кол келди,
Казак, кыргыз мол келди,
Дүйнөнү басып кол келди.
Ногойдон калган кызыл туу
Оболотуп аштады,
Оюнду жаңы баштады.
Карасман калмак балбаны
Казактын Калдар бөкөсү *
Каршы алдына барганы,
Кармашкан жерден эр Калдар
Каптай камтып алганы,
Калдайтып барып калмакты
Кара жерге салганы.
Апыраңдап көп казак
Айгайлашып калганы,
Алты жылкы бир төөнү
Байгесине алганы.
Маңгулдан Чокон дөө чыкты,
Ат минбеген жөө чыкты.
Аты Чокон балбан деп,
Беттешкенин алган деп,
Намыстанып маңгулдар
Айбаттуусун салган деп,
Түгөлбай аттуу балбан деп,
Бу сүрүшкөнүн алган деп
Каалады калкы баарысы,
Жашы менен карысы.
Чокон дөө келди күркүрөп,
Оозунан түтүн буркурап,
Маңгулдун баары чуркурап.
Балбандык киймин кийинип,
Бабасына сыйынып
Байтүгөл басып барганы,
Барган жерден бу экөө
Багалектен кармады,
Күрөштү экөө салганы.
Билектешип калганы,
Бир жулкканда Байтүгөл
Билегин сууруп алганы.
Эрдемсинген Чокондун
Байтүгөл колун кармады,
Балбансынган баатырың
Сууралбай колун калганы.
Колун кошуп Байтүгөл
Бел боодон барып кармады,
Мен-менсинген чоң Чокон
Бери бакпай калганы.
Калың журт карап турганы,
Калдайтып келип Чоконду
Байтүгөл кармап урганы.
Балбанды Түгөл жыгыптыр,
Алты сыйыр*, беш жылкы
Байгесин алып чыгыптыр.
www.bizdin.kg
Кызыл чок кытай журтунан
Күнөс деген бир балбан
Күрсүсүн алып колуна,
Күндөй болуп күркүрөп,
Төгөмүн деп каныңды,
Кыямын деп жаныңды,
Кетирем деп саныңды
Майданга кирди бакырып,
Кел бери деп чакырып.
Аркы атасы Барак хан,
Өз атасы Камбар хан,
Казактан чыкты мыкты жан,
Өзүнүн аты Айдаркан.
Айдаркан чыкты акырып,
Айбаттанып бакырып.
Кытайдын баары дүргүшүп,
Коркоктору мүргүшүп,
Алтымыш миң аскери
Айгай салып та-та-лап*,
Аламан койду сан талак.
Тойду баштап салдым деп,
Тозокко кандай калдым деп
Бай Жакып шашып анталап.
Казак, кыргыз, өзүбек,
Казатка тууган өзү деп,
Кажылдаган капырдын
Кандай айткан сөзү деп.
Кыпчактардан Эламан,
Кыйыр тууган чечен Таз,
Татарлардан эр Эштек,
Жедигердин Багышы,
Жеткир бийдин Агышы
Маңгулдан алды калысты,
Балбан чыкпай, ат чаппай,
Токтотуп тойду салышты.
Эрегиш болуп эки журт
Эки күн жатып алышты.
Эки күн токтоп жатканы,
Эртеси атты чапканы,
Байгенин башын байлады,
Беш жүз жылкы, бир миң кой
Байгесине шайлады,
Беш кыпкызыл нарыны,
Эки төөгө жүктөгөн
Эсептеп алтын зарыны,
Алты кара, сексен кой,
Байлап берди бай Жакып
Койчу, айткан байгесинин баарыны.
Эки күн атын айдады,
Эл тамакка жайланды,
Үчүнчү күндө аттанып,
Тойго келген көпчүлүк
Куржун-кече байланды.
Атка болжол айтыптыр,
Өгүз-Кечүү, Калкандан
Ошо жерден кайтыптыр.
Эштектин аты Желтаман,
Сүрөгөн экен Эламан.
Арандай оозу ачылып,
Кара болот суулугу
Жерди көздөй басылып,
Даңканы тийген жерлери
Таш да болсо казылып,
Төрт аягы ачылып,
Ооздуктан ак көбүк
Омуроодо чачылып,
Сары кызыл, кара жал
Сайдан чыккан булуттай,
Закымдай учкан кандай мал.
Артынан келет жакындап
Аткан октой бир сур ат.
Аркасынан жакындап
Багыштын аты Сур кийик,
Анда-санда бир тийип.
Анын арка жагынан
Каңгайлардын Карасур,
Анын жүгүрүшүн карап тур.
Анын арка жагынан
Таз чечендин Тоокара,
Семиз экен бечара,
Соорусу көөп солоктоп.
Сүрөөгө кирип болоктоп.
Алардын арка жагынан
Алтайлардын Наркара
Арышын керип адымдап,
Айгайын алтай салыптыр,
Ачып көздү жумганча
Бир тору тай келип калыптыр.
Тай өткөн жашы кунандыр,
Калмактын Каражой деген түндүкчү.
Артынан салып айгайды,
Кунанына кубанды:
Тыргооттук сага нетти деп,
Тырмактай болгон кулунум
Сай тулпарга жетти деп,
Көтөрмөлөй көргүн деп,
Көп тыргоот кандай өлдүң деп.
Аркасынан караса
Анжияндын Акилик
Бакпаягы майышып,
Кабыргасы кайышып.
Коңур бий келип акырды,
www.bizdin.kg
Коржоңдогон бу доңуз
Не болду деп бакырды.
Айкырыгын укканда
Арам өлгөн Акбакай
Коёндой кулак жапырды,
Даңканды көккө сапырды.
Кулжага келген сүрөөсү,
Кумдуу сары талаада
Кудай колдой көргүн деп,
Кужулдаган көпчүлүк
Кытай алса бекер деп,
Кызыр бизден кетер деп,
Каңгай алса бекер деп,
Касиет бизден кетер деп,
Желтаман менен Суркийик,
Бирөө алса экен деп,
Ат сүрөгөн адамдар
Жетпей келет тепеңдеп.
Байгеге жакын калганы,
Башын чайкап Желтаман
Басууга келбей калганы.
Багыштын аты Суркийик,
Барып тууга бир тийип,
Жедигер аты чыкканы,
Желектүү тууну жыкканы.
Багыштын аты чыкты деп,
Бай Жакып туусун жыкты деп,
Тойго келген көп элге
Азыр болду ошо кеп.
Орто-Азия, күн батыш,
Озуп аты келген соң
Эми осолдук болор тим жатыш.
Айры өркөчкө төө чалды,
Ай туякка бээ чалды.
Тууганым Багыш соогат деп,
Душмандын баарын жогот деп
Бай Жакып байге башында,
Бая Балта чалы кашында.
Отуз бир атта байге бар,
Ойротто мындай кайда бар.
Отуз бир ат байге алыптыр,
Акбалтанын Көк чолок
Отуз бир болуп калыптыр,
Алты кара, сексен кой
Акбалта айдап алыптыр.
Соогат дедиң байым деп,
Айтарга менин жайым деп,
Беш жүз жылкыңы өзүң ал,
Кой дегениң канча мал,
Айдаарга бизде болбойт ал.
Кут кылсын кудай тоюңду,
Өзүң алчы коюңду.
Беш жүз кызыл нарыңды,
Эсеп кылып санап бер
Эки төө алтын зарыңды,
Аксакалым ат минсин,
Топ башылар тон кийсин.
Айылдан келген адамдар
Алтынды сатып пулдасын,
Арам жемсөө жигиттер
Бирин-бири бурдасын.
Наадан адам билбейт го
Акыр ушу жалганда
Өмүр сүрүп турбасын.
Аны айтып эр Багыш
Келди Жакып байына.
МАНАСКА АТ КОЮУ1
Казак, кыргыз, катаган
Баарыбыз бир атадан,
Куткардыбы кудайым
Кытай, калмак чатадан.
Атабыздын сөзү бар,
Өзүбектин өзү бар,
Карыганда бир перзент
Бай Жакып бала көрүптүр,
Ат коюучу кези бар.
Кыпчактардын Байжигит,
Кыргыздардан Эламан,
Анжияндык Куртка чал,
Аргындан Каракожо бар,
Нойгуттардан Акбалта,
Ногойлордон Эштек бар,
Түрк уулунан Абдылда,
Өзүбектен Дамбылда,
Өзүлөрү олтурду.
Катагандан Мунарбий,
Карк алтын-дилде сарпай кий
Ак сакалдан алтооң кий.
Кара сакал, кер мурут
Калгандарга бир-бир тон,
Үч сарпайы чыгарды,
Үлкөндөргө ыйгарды.
Кийген тону жарашты,
Бирин бири карашты.
Бай Жакып баланы алыптыр
Этегине салыптыр.
Ээрчий басып Чыйырды
Эки кымкап алыптыр,

1
Бул тема оригиналда жок.
www.bizdin.kg
Элүү дилде кызыл пул
Колуна кармап салыптыр.
Ат коюңар деп айтып,
Ак сакал Жакып кеп айтып
Көптүн келди кашына.
Ат асмандан дечү эле,
Жакшы ат коёр бекен деп,
Көзүн салып бай Жакып
Аяк менен башына.
Олтурган эрлер дегдеди,
Оозуна бир ат келбеди.
Ат коё албай алдырап,
Акылмандын баарысы
Карап турду жалдырап.
Ак күлөлүү* дубана,
Асасы колдо шалдырап,
Кайдан келди жан билбейт,
Пайда болду дубана,
Байкап көрдү буларга:
— Сонундан тонду кийипсиз,
Чогулуп баарың кирипсиз,
Барбы мында жумушуң?
Баарың бирдей сабыркап
Кандай токтоп турушуң?
Айтыңарчы угайын,
Абалы сизден сурайын.
Дубана жооп сурады,
Бердике берди жообун:
— Ат коюп берсең балага
Алар элең, дубанам,
Бу адамдардын сообун.
Бабасы Бабыр хан деди,
Жакып деген бу киши
Баласыз жүргөн жан деди.
Жерге сыйбайт малы көп,
Коюп берсең бир жакшы ат
Кубангандай асман-көк.
Жеткен элүү жашы деп,
Жеке перзент ушу деп,
Ат коё албай көпчүлүк,
Камалып турган тушу деп
Бердике сүйлөп салганы.
— Берген болсоң уруксат,
Мен коёюн атын,— деп
Дубана сүйлөп калганы.
— Ат коюңуз акыр,— деп
Адамдын баары чуу этти.
— Аты болсун Манас деп,
Алда таала сактасын
Ар балаадан калас деп.
Бата кылды баарысы,
Жашы менен карысы.
Аты жакшы болду деп,
Айтканда көңүл толду деп
Ата-энеси кубанды.
Алып турган энеси
Алтынды, кымкап буларды,
Жая салды дубана,
Алдым дагы, бердим деп,
Алиги көргөн дубана
Кайта берди буларга.
Катагандын Урмат бай
Карыясы алганы.
Кашкардын Калмат акынга
Тондун бири калганы.
Кабар ал ушу сөзүнөн,
Карап турган дубана
Кайып болду көзүнөн.
МАНАСТЫН БАЛАЛЫК ЧАГЫ,
ЖАКЫП ӨЗҮНҮН ОШПУР ДЕГЕН
КОЙЧУСУНА МАНАСТЫ АЛЫП
БАРЫП БЕРГЕНИ
Ат коюлуп, той тарап,
Жер-жерине кеткени.
Арадан жети жыл өтүп,
Сегизге Манас жеткени.
Сегиз жылдын быягы,
Бала да болсо башында,
Быйыл сегиз жашында,
Пендеден башка сыягы.
Эркелетип энеси,
Аркалап жүрдү атасы.
Аркалабай не кылсын,
Артында жалгыз ботосу.
Ар мүчөсүн караса
Адамдан башка жотосу.
Кээ бир күнү караса
Кездей белин буунат,
Керээли кечке жуунат.
Кете берет бир күнү
Билгенин кылып, турбастан,
Жүрүп кетет кээ бирде
Бир ай да колун жуубастан.
Арам-адал түк билбейт,
Ар бир түрдүү иш кылат,
Ага-инисин көзгө илбейт.
Болуп турат кээ күнү
www.bizdin.kg
Байлоодо буудан мингендей,
Басып жүрөт кээ күнү
Байлатпаган жиндидей.
Улук мазар дегенди
Кыйык* атып ойногон,
Кыялына келгенин
Кылбай асты койбогон.
Балдарды көрсө жыйыптыр,
Мазарды көрсө кыйыптыр,
Бай Жакыптын бул уулу
Бир балакет кылат деп
Калайык ушак кылыптыр.
Дубана көрсө уруптур,
Асасын тартып алыптыр,
Азапка бөөдө салыптыр,
Андайын көргөн эл
-журту
Акыр бир балаа кылат деп
Айыңдашып калыптыр.
Кожону көрсө коркутат,
Бир сабада кымызды
Колуна берсе бир жутат.
Акылы кетип аз болбойт,
Жарым челек аракты
Жалгыз ичсе мас болбойт.
Доргону* көрсө токмоктойт,
Жамбы* тийсе колуна
Чака пулча* токтотпойт.
Баркын билбейт дүйнөнүн,
Бай Жакып байкап күйгөнү,
Баары сөзүн бай Жакып
Байбичеге сүйлөдү: — Аңдасам балаң акыл аз,
Жөнүн таппайт, дөөлөт мас,
Тил азар деймин, динге кас.
Мал азабын балага
Бир тарттырып көрөлү,
Жайлоодогу койчуга
Алты ай малай берели,
Эркелетип олтурбай
Катыктырып көрөлү.
Сөз айтууга жатыксын,
Сөөгү бышып катыксын.
Малдын баркын билгизип,
Малай кылып киргизип,
Дүнүйө баркын билгизип,
Түк кап* барып киргизип,
Ошпур деген койчу бар,
Оңдоп койсун ошолор.
Ал акылды бай Жакып
Байбичеге айтып салганы,
Макул экен бу сөз деп
Байбиче кабыл алганы.
Чакырды Жакып баланы,
Бай Жакыптын балага
Мал бактыруу талабы. — Карыгамын атаң деп,
Кагылайын ботом деп,
Жылкы, төө малым бар,
Карып калдым, мал табар
Кайда менин алым бар,
Араң бир жүз коюм бар,
Ошпур деген бир бай бар,
Алтай баксаң козусун
Коюбузга кошумча
Кой берер деп оюм бар.
Бабаң Жакып мен деди,
Балам мал табар кезиң сен деди,
Барып Ошпур козусун
Аз күнү багып бер деди.
Жооп берди баласы,
Жоругу бөлөк Манасы: — Ошпур кайда бай деди,
Баласы жок, малы көп,
Ал куруган кандай жан деди,
Ачка кылып койбосо
Жеткирип мени сал деди.
Бай бекен малы мол деди.
Арасы канча жол деди.
Анда Жакып кеп айтат,
Арасы күндүк деп айтат. — Кой берүүчү бай болсо
Андан не үчүн качайын,
Жегениме май болсо,
Орун
-төшөк жай болсо,
Чоң эмесмин, баламын,
Жообуңду ата алайын,
Токтобоймун, барамын,
Байкуш болор нээтим жок,
Мал табууга барамын,
Мени коюп, атаке,
Өз алыңды карагын.
Бармакка бала кубанды,
Бай Жакып келип токуду
Кула чабдар кунанды.
Ээрчитип Жакып алганы,
Эрмек кылып баланы,
Өз койчусу Ошпурдун
Короосуна барганы. — Барсыңбы, Ошпур бай деди,
Жатырсыңбы жай деди.
www.bizdin.kg
Ошпур бай күттүң далайды,
Алып келдим мен сизге
Козу багар малайды.
Ошпур үйдөн чыкканы,
Жакыптын сөзүн укканы.
Түшүңүзчү аттан деп
Чылбырынан тутканы.
Аттан түшүп Жакып бай,
Акылдашты жайма-жай.
Ал айылда бар экен
Атасы кыргыз Кадообай,
Анын бардыр бир уулу,
Баласынын аты Чегебай.
Манас менен Чегебай
Козу баксын жайма-жай.
Бай Жакып айтты ушуну,
Баксын деди козуну.
Ошпур менен Кадоого,
Баланы багып кароого:
— Кээде ач болсун, кээде ток,
Кеби тийсе ур да, сок.
Катыксын деп баламды
Хан Жакыптын талабы.
Жашырып айтып Жакып бай
Кайтты үйүнө жайма-жай.
Кайтып Жакып кеткенин,
Манастын көргүн неткенин,
Арасынан булардын
Жетинчи күнгө жеткенин.
— Чеге бала чором деп
Жеке менин жором* деп,
Жүр козуга баралы,
Жүдөтпөй малды багалы.
Козусун айдап кобурап,
Тоону көздөй жобурап,
Баланын сөзүн сөздөшүп,
Бара жатат бул экөө
Бадалдуу тоону көздөшүп.
Козусун балдар жайыптыр,
Колуна чыбык алыптыр,
Каршы алдынан бир бөрү
Качырып чыга калыптыр.
Карышкыр деп, бөрү деп
Кабарын мурун укпаган,
Жашы жеткен тогузга,
Карыш үйдөн чыкпаган.
Көзүн Манас салганы,
Баса калып козунун
Куйругун жулуп алганы,
Бул эмине шумдук деп
Көрүп айран калганы.
Манас туруп кеп сурайт,
Он бирдеги баладан
Бу эмине деп сурайт.
Көрө салып Чегебай:
— Атасынын көрү деп,
Аты мурун бөрү деп,
Коё берсе эркине
Кете берет тоо жакка
Бу козунун баарын жеп.
Чегебай айгай салганы.
— Кыйкырганың эмине?
Кыңк этпегин дегеле,
Бөрү болсо нетер деп,
Карды тойсо кетер деп
Манас айтып салганы.
— Козуга убал болор деп,
Баарын жесе, капырдын,
Карыны араң толор деп
Бала чурап калганы.
Бара жаткан балага
Бөрү көзүн салганы.
Кайрат кылды күркүрөп,
Кайта качты Чегебай
Кара бою дүркүрөп.
Коркоксуң, кайра качтың деп,
Акылыңдан шаштың деп,
Кужуру кайнап эр Манас:
— Кулагынан алайын,
Өлбөгөн жерде калайын.
Мунун атын бөрү дейби деп,
Адамды бөрү жейби деп,
Кашына чуркап барганы.
Көтөрүп алып козуну
Качып карышкыр кеткени.
Чала-була куйруктап
Кууган менен жетпеди.
Тогузунда коркпогон
Эрдиги эмей неткени.
Көтөргөн бойдон көк бөрү
Тоодон ашып кеткени.
Токтобостон кубалап
Капчал* улуу зоо менен,
Көз учкан бийик тоо экен
Карышкыр кирип кеткени,
Козунун канын кубалап
Артынан Манас жеткени.
Жетип барып караса
Аттары бар канаттуу,
Адамдан башка санаттуу,
Аргымак, бедөө* минишкен,
Аземдүү тонду кийишкен
www.bizdin.kg
Бир үңкүрдө кырк киши,
Бир өтөктө жык киши.
Чайдоосто чайы кайнаган,
Дасторкону жайнаган,
Албан түрдүү жемиштер
Оозго салып чайнаган.
Аларды көрүп алганы,
Жартысын жеген козусун
Жанына байлап салганы.
Козусу аман маарап тур,
Козуга Манас карап тур.
Жартысын жеп козунун
Көтөрүп алып кетти деп,
Көрдүм эле көз менен,
Бу козуга нетти деп,
Көтөрүп келип козумду
Карышкыр кайда кетти деп,
Кана, карап турган адамдар
Айтыңарчы кепти деп
Бала минтип сурады.
Көпкөрүнөө көзүмчө
Төгүлдү козу каны деп,
Өлгөндөй болду жаны деп
Эми келип бу жерден
Эч бир жерде тагы жок,
Тирүү көрдүм аны деп.
Бала токтоп калганы,
Баягы турган кырк адам
Балага көзүн салганы.
Коркпой сөздү тыңда деп,
Козуң турат мында деп,
Балага сөздү салганы,
Көрүп туруп эр Манас
Көңүлү айран калганы.
— Кайтарган козум көп деди,
Бир козумду көтөргөн
Бөрүнүн түрү көк деди.
Козунун жармын бөлдү эле,
Көзүмчө козум өлдү эле.
Ит сүрөттүү, тик кулак,
Бир кулач жерди бир чурап,
Козума бөрү жеткени,
Козумду кызыл кан кылып
Көтөрө качып кеткени.
Таштуу кырдан ашты эле,
Жалгыз менден качты эле,
Жаңы чыгып шашты эле.
Бөрү кайда кетти деп,
Бөлөкчө кылба кепти деп,
Бу сиздерге нетти деп,
Кууп келдим бөрүнү,
Бөрү качып сиздерге
Салган экен жөнүнү.
Артынан кууп мен келсем
Адам болуп калыпсыз,
Алып келип козумду
Аман байлап салыпсыз.
Ар борумуң бир бөлөк
Кайдан келген калыксың?
Көрдүңөрбү бөрүнү,
Көрүнүп кетсе сиздерге
Көрсөтүп кой жөнүнү.
Адамдар анда кеп айтат,
Аңдап көр, балам, деп айтат:
— Бөрү болгон биз деди,
Бөлөкчө жансыз сиз деди,
Кызыр Иляс деген бар,
Сизди кырк күндөн бери издеди.
Кырк чилтен деген биз деди,
Козуңа салган тиш деди.
Анда Манас кеп сурайт:
— Кандайлыктан адамдар
Карышкыр болдуң деп сурайт.
Карышкыр болгон кайсыңыз,
Кайсы экенин айтыңыз?
Кана көк бөрү болчу көрөйүн,
Көңүлүм анан бөлөйүн.
Айткан насиятыңа
Анан кийин көнөйүн.
Кандай жансыз билейин,
Кабарыңа кирейин.
Ал сөздү бала салганы,
Кызматта жүргөн кырк чилтен
Каткырып күлүп калганы.
Бир силкинип бирөөбү
Көк бөрү боло калганы.
Бирде бөрү, бирде адам
Анык сонун экен деп
Көөнүнө бала алганы.
Арт жагынан Чегебай
Бала келип калганы,
Манас менен кырк чилтен
Баарына көзүн салганы.
Маарап турган козуну
Аман көрүп ушуну
Айран азыр калганы.
Аял-уял сөзү жок,
Кырк чилтен айтып салганы:
— Баланын аты Чеге деп,
Мындан кийин мунун атын Чеге дебе деп
Кутман болор сага деп,
Дартыңа болор даба деп,
www.bizdin.kg
Куту бий болуп атанат,
Кудаанын атын жат алат.
Отуз тогуз жолдошуң
Алардын аты колдо деп,
Олтурбайбыз бул жерде,
Жүрөлүк энди жолдо деп,
Кайып болду көзүнөн,
Кыпындай неме калбады
Кырк кишинин өзүнөн.
Эки бала энтелеп,
Козусун алып жетелеп,
Келди тоонун башына,
Көп козунун кашына.
Жана көргөн көп киши
Куп сыйлады мени деп,
Куту бий деди сени деп,
Белги калбай жоголду,
Бекер эмес өздөрү,
Бек айбат экен сөздөрү.
Колу тийди алардын,
Козу соо болгон жок,
Кой ушуну соёлу,
Этин жейли, тоёлу,
Ата-энебиз сураса
Аларга айтпай коёлу.
Акылдаша салышты.
Козуну союп алышты,
Жагарына оту жок,
Айран азыр калышты.
Бу козуну сойдук деп,
Сойгон менен ушуну
От таба албай койдук деп,
Жыйып алды жыгачты,
Ойсуратты отунду,
От таба албай отурду.
Ошонгуча болбоду,
Белине балта байлаган,
Беш таначар айдаган
Бир чал келип калганы,
Балдарга көзүн салганы.
— Кандай бейбаш баласың,
Бекеринен не үчүн
Козу союп саласың?
Эне-атаңа айтамын,
Айтып коюп кайтамын.
Абышка жолго салганы,
Оттугу бар жанында,
Бастырарда абышка
Бала тура калганы,
Ат жалынан алганы,
— Абышкам, токто, от бер деп,
Асылып бала калганы.
Абышка жайын сурасаң
Алтай тыргоот калмагы.
Үтүгүңө шоодай1
деп,
Үтүрөйүп бу калмак,
Үксөндөгөн куу калмак
От бербеди балага.
Тогуз жашар баланын
Толук ачуу келгени,
Курдан кармап алганы,
Оодара тартып атынан
Чалды жерге салганы.
Чал жыгылды чалкадан,
Жүрөк, боору үзүлүп
Жүдөгөн чал өлөт деп
Жанындагы Кутубий
Жөлөп калды аркадан.
Чалдын көзү сүзүлүп,
Кур белинен үзүлүн,
Оттук менен бычагын
Кыраан Манас жаш бала
Чалдан тартып алганы.
Анда Манас кеп айтат,
Ачуусу келип бек айтат:
— Чагып бер десем чакмакты,
Көрбөдүм сендей акмакты.
Айтып бар деп Ошпурга,
Ачуусу келип ушуга,
Айдайсың тана мал деди,
Алдың каткан чал деди,
Айтып барып Ошпурга
Мага билгениң кылып сал деди.
Сенин танаңдын бирин соёюн,
Тамашага коёюн,
Аларсың Жакып байдан деп,
Ачуулансам бир жолу
Көчүрөм ушул жайдан деп,
Көз жеткен жердин баарынан
Көрбөдүм сендей айбан деп,
Айтып барып байыма
Талабыңа жет деди,
Тарпың калбай өлөсүң,
Чал аттанып кет деди.
Оттук, бычак, куруңуз
Олжо бизге мунуңуз
Оолак кет, эрте туруңуз.
Бу абышка кеп сурайт,
Бурут* кимдин баласы,
Жөнүн айтчы деп сурайт.

1Үтүгүңө шоодай — калмакча жаман сөз менен тилдөө.
www.bizdin.kg
Анда Манас кеп айтат,
Ачуусу келип бек айтат:
— Ата жөнүм сурабай
Аттангын, чалым, деп айтат.
Корккондон чалың компоюп,
Аттанып алып зомпоюп,
Оттук, курдан айрылып,
Ошпурду көздөй сумсайып,
Чалдын жөнөп кеткени,
Балдардын көргүн неткенин.
Сараймандын айлы экен,
Саламат экен атасы,
Эки жүз козу сугарып,
Козусун жайып чыгарып,
Кемирчек казып алыптыр,
Бу экөөнүн кашына
Алар төрт бала келип калыптыр.
Төртөө боюн теңешип,
Төмөндөн келет кеңешип:
Бу козу отточу жер эле,
Бир Жагы токой чер эле,
Чендетпейлик ченине,
Келтирбейлик буларды
Козу отточу жерине.
Экөөн койсок ыйлатып,
Эзип, жанчып кыйратып,
Үйлөрүнө барар деп,
Ушу жерге келиштен
Үмүтүн үзүп салар деп.
Короосуна барар деп,
Коркуп кетип калар деп.
Төрт бала келип калганы,
Аксакалы Айнакул
Жанындагы Кутмандын
Төшүнө минип алганы.
Төрөм кантер экен деп
Чегебай көзүн салганы.
Төрө демек бир кыял
Оюна келип калганы.
Ай, бачагар, тургун деп,
Аны барып жаш Манас
Жыга тартып салганы.
Тура калып Манаска
Жудурук* коюп калганы.
Башты көздөй туштады,
Манас туруп муштады.
Айнакул калба баштады,
Манас башка койгондо
Башы үзүлө таштады,
Эки көзүн жаштады.
Эстен танып далдайып;
Айнакул калды шалдайып.
Ойногонго нетти деп,
Ооп эсиң кетти деп,
Ойлобостон айтасың
Оозуңа келген кепти деп.
Өз кылганың өзүңө,
Жетип келип баскыдай
Не көрүндү көзүңө?
Муну айтып эр Манас
Жакасынан сүйрөдү,
Жаным чыгат кокуй деп
Жалынып бала сүйлөдү.
Сынганга окшойт башым деп,
Чыкты көздөн жашым деп
Тура албады ордунан,
Тур деп келип бу Манас
Көтөрдү анын колунан.
Урууга келген үч бала
Манастын кирди соңунан.
Бирөө кармап солунан,
Бирөө кармап оңунан,
Бирөө келип жабышып
Түшпөдү Манас жонунан.
Ачууланып Манастын
Түгү тешти тонунан,
Камтый кармап үчөөнү
Урду жерге колунан.
Төртөө бирдей ыйлады,
Төгүп жашын тыйбады.
Төрө мени дегин деп,
Козунун этин жегин деп
Төртөөн Манас сыйлады.
Шишкебек кылып козуну
Жегин деди ушуну,
Куйрук менен башыны
Куп жедирди ушуну.
Тойдуңарбы кардыңар,
Кардың тоюп алган соң
Үйгө не үчүн бардыңар?
Алты бала чогулдук,
Нак ушу жерге жатабыз,
Ашык* оюн атабыз.
Аны айтып бу Манас
Козусун кошуп алганы,
Коркутуп антип салганы,
Балдардын баарын кетирбей
Конуп жатып алганы.
Түн ортосу болгондо
Кобо калып бу Манас
Жана бир козу кармады.
www.bizdin.kg
Балдарына сойдурду,
Баягы турган алтоону
Шишкебекке тойдурду.
Балдарды минтип майтарып,
Басып жүрөт уктабайт,
Козуларын кайтарып.
Саргарган таң чыгыптыр,
Дагы кармап бу Манас
Бир козуну жыгыптыр,
Ач болобуз эртең деп,
Ойготту эле баарысын
Бешөө турду темтеңдеп,
Бачымыраак бышыр деп
Манас шашат энтеңдеп.
Шишкебегин сайышып,
Козуларын жайышып
Алты бала турушту,
Андай кылды жумушту.
Айылдагынын баарысы
Кечээ кечтен бери
Козу издешип курушту.
Койдун баары маарашып,
Козу кайда кеткен деп,
Бай Жакыптын баласы
Манас түпкө жеткен деп,
Кокту-кырдан карашып,
Кеткен экен шум балдар
Айыл таппай адашып.
Ошпур айтып ошону
Атка минип алыптыр,
Айгайды кырга салыптыр.
Саламаттын айылы
Санаалары бузулуп,
Козусу үчүн кысылып:
— Төрт балага неткен деп,
Адашып булар кеткен деп,
Кыргандыр го кыйласын,
Карышкыр түпкө жеткен деп,
Аттуу, жөөлү болушуп,
Адырдан издеп тепеңдеп,
Алда эмине болду экен
Аман тапсак экен деп
Алар дагы санап жүр,
Ар коктудан карап жүр,
Алмалуунун жылгада
Алыс жерден караса,
Айдап алып козуну
Алты бөрү талап жүр.
Кудай уруп коюптур,
Козунун көзүн оюптур,
Кырып жүрөт ана деп,
Кызталак балдар кана деп,
Саламат айлы баарысы,
Бу жактан келет кыйкырып
Кадоо, Ошпур карысы.
Туш-тушунан сабалап
Жетип келип караса
Карышкыр түгүл таш да жок,
Бая балдарынан башка жок.
Он-он беши жыйылып
Чогулушуп турады,
Не кондуңар мында деп
Жаш балдардан сурады.
— Береги Ошпур байдын малайы
Ойрон кылды далайды.
Үч козуну сойду деп,
Үйүбүзгө жибербей
Конуп жат деп койду деп
Балдар сөзүн салганы.
Байдын бирөө Саламат,
Байкап туруп бу кебин
Айран-азыр калганы.
Конгонуңар талаа деп,
Козуну бөлүп сана деп,
Конгон жерин карады.
Сана деген Саламат,
Жанында кыйла жамагат,
Эсен, түгөл козусу.
Энди Ошпурга кеп айтат:
— Эсебин ал козуңдун.
Козу эсебин алууга
Мен сенден мурун озундум.
Саламат айтып салганы,
Кадоо менен Ошпур бай
Козусун санап алганы.
Аман экен жуда* деп,
Апкаарышып жаш балдар
Манас козу сойду деп
Калп айтышты булар деп
Козуларын бөлүштү.
Айдап кырып жүргөнүн
Алыстан алар көрүштү.
Карыялар кеп айтат,
Бу кандай кеп деп айтат:
— Алты бөрү аралап
Жүрөт эле козуну,
Анык көрдүк ошону.
Келсек алты бала деп,
Ары бери ойлонуп
Көңүлүм болду ала деп,
Алыстан бизге көрүнгөн,
Алып-жулуп ыргыткан,
www.bizdin.kg
Ач бөрүлөр кана деп
Акылдашты чалдары,
Айдап алып козусун
Айылга барды балдары,
Айтор бир шумдук экен деп
Алар да айран калганы.
Чал чогулуп турганда
Баягы Баянчор калмак барганы
Ошпур байга кеп айтат:
— Тааптырсың малайды,
Малайың кылар далайды.
Тогуздагы бала экен,
Тозоку болчу жан экен.
Онго чыккан бала экен,
Ойрон болчу жан экен,
Үрпөйгөндө кайраты
Үрүстөмдөй бар экен.
Жетимиш төрт жашым деп,
Жерге кире таштады
Серпкенинде башым деп.
Оодарып аттан алды деп,
Ойрон болор чагымда
Жанындагы бир бала
Жакшы жөлөп калды деп.
Жалган дебе мунумду,
Тартып алды курумду.
Оң жактан салды кучакты,
Оодарып тартып алды го
Оттук менен бычакты.
Алып бер малайыңдан деп,
Бузук сүйсөң бурутум*
Бычагың тартып алармын
Мен дагы далайыңдан деп
Баянчор айтып салганы.
Бар болсо алып берем деп
Ошпур жөнөп калганы.
Жамыратып козуну,
Жалдыратып көзүнү,
Байкап тургун Ошпурдун
Балага айткан сөзүнү:
— Кандай курган баласың,
Келгениң сегиз күн болду
Калбаны мынча саласың.
Карып калган калмактын
Үзүптүрсүң куруну,
Калмак келип турбайбы
Катуу салып суруну.
Ойноп алсаң бере кой
Оттук менен бычагын,
Ушу бейлиң бар болсо
Сени ойрон кылып бычамын.
Бере кой, Манас балам, деп,
Мен дагы абийир алам деп
Ошпур чал айта салганы.
Одурайып бетине
Манас карап калганы.
Мен кечээ алдым жаңы олжо де
Менин бербесимди болжо деп,
Олжону берип болобу,
Ошентсе Манас оңобу?!
Чал сүйөнөт чалдарга,
Бөлүп берип койгомун
Жанымдагы балдарга.
Бергин десең, Ошпур бай,
Калаба салып көрөмүн,
Калмагыңды өлтүрүп,
Кунун байлап беремин.
Муну айтып жаш Манас
Баянчорго жеткени,
Айбатына тура албай
Аттана качып кеткени,
Артынан кууп Манасы
Аттууга жөө жетпеди.
Манаска Ошпур бата албай,
Батынып кебин айта албай,
Куруган кандай бала деп,
Мени курутмакка бай Жакып
Берген экен мага деп,
Бай Жакыпка барайын,
Мунун баянын айтып салайын,
Куу баладан кутулуп,
Анан тынчтык алайын.
Аны ойлонуп Ошпур бай
Бай Жакып көздөй жөнөдү.
Эртеси жок кечинде,
Кечки дигер кезинде
Барды Жакып байына,
Баланын барган жайына,
Бакдөөлөт менен Чыйырды
Амандашты баарына.
Балаң кандай жүрөт деп
Байбиче келди жанына.
— Аман-эсен акыр деп,
Билгенин кылып жатыр ден,
Өзүңөрдөн кой багып
Мен бир жүргөн жакыр деп,
Коё берсем оюна
Козу менен коюңду
Түгөткөндөй такыр деп,
Албасаңар болбос деп,
Ал коюңдан койбос деп,
Айдап коюң бөлдү деп,
www.bizdin.kg
Аз күнү койсоң угасың
Аксакал Ошпур өлдү деп.
А сөзүн айтып салганы,
Аңдап билип байбиче
Бай Жакыпка барганы:
— Кутула албай жүрсүңбү
Курган жалгыз баламдан,
Бассам муунум бошонуп
Балам кетпейт санаамдан.
Кутула албай жүрсүңбү,
Көргөн жалгыз караңдан,
Көп чочунам шол жерде
Калмак деген арамдан.
Калмактын калың жеринде,
Алтайдын арбын элинде,
Азыр коюң Тушан тоонун белинде.
Тентек өскөн балаң бар,
Телмирип жүрөт бекен деп
Көңүлүмдө алаң бар.
Алып келгин баламды,
Сактатпаймын талааңды.
Байбиче сүйлөп салганы,
Байкап туруп бу кепти
Бай Жакып оюна алганы.
А күнү анда конгону,
Эртеңки жарык болгону.
Баланын алды кунанын,
Баянын билди булардын.
Баламды алып келейин,
Байбиченин колуна
Соо-саламат берейин.
Ошпур байым, жүргүн деп,
Ойду-тоону ойлонуп
Бай Жакып жолго салыптыр,
Ошо күнү кечинде
Ошпур байдын айлына
Бай Жакып жетип алыптыр.
Атасы Жакып кеп айтат:
— Айланайын каралдым,
Бери келгин деп айтат,
Козу бакпай коюпсуң,
Бир айча да болгон жок,
Бир түндө үчтөн союпсуң.
Урупсуң кары калмакты,
Калмак ойлоп кетиптир
Мени бир балаага салмакты.
Бай Жакып айтып салганы,
Манас угуп алганы.
— Эмне дейсиң, ата, деп
Бала көзүн салганы.
Корголоп жүрүп күн көрбөй
Коё койсом не болор?!
Качып жүрүп күн көрбөй
Катылышса көрөрмүн,
Каза жетсе өлөрмүн!
Калмактан мени кач дебей
Атаке, кайтып өзүң жөнөгүн!
— Энең алды эсимди,
Баласын малай берди деп
Эл кайтарды десимди,
Эми куру барганда
Энең алар эсимди.
Бай Жакып турду майышып,
Баласына кайышып.
Барбаймын деп айта албай,
Бай Жакып сөзүн кайтарбай
Бармак болду баласы,
Жакыптын тынды санаасы.
Кере күндүк жол эле
Бара турган арасы,
Асты жагын караса
Ак-Өтөктүн талаасы.
Алмалуунун алты суу
Айылынан түшчүлүк,
Жылкы жатар жери бу.
Жылкычы башы Ыйманды,
Ак-Өтөктөн көрүптүр
Асман баскан туманды,
Бу эмине тозоң деп
Айран болуп турганы.
Аңдап турса артынан
Жылкычысын токмоктоп,
Алты зубун * калмагы
Он чактысы чогулуп
Ортого алып кууганы.
Кулундары куюгуп,
Кунандары жарышып,
Куйругун сыртка салышып,
Аңгилери алышып,
Токтото албай жылкычы
Токмокту жеп калышып.
Жер коруган калмакка
Жетип Жакып барганы:
— Алты зубун нетти деп,
Жылкыны кызыл май кылып,
Эмне болуп кетти деп,
Апраңдабай баарыңар
Айтыңарчы кепти деп.
Жакыпты көрүп желгени,
Жылкычысы Ыйманы
Ыйлап жашын тыйбады,
www.bizdin.kg
Жанына жакын келгени,
Башы-көзү кан болуп,
Манас турат таң болуп.
Таңыркап Манас турады,
— Кимдин малы бул мал деп
Бай Жакыптан сурады.
Калмактар кандай урган деп,
Бу жылкы кайда мурун турган деп,
Эмне үчүн калмактар
Бу байкушту урган деп
Баласы сурай калганы.
Чыдай албай бай Жакып
Чынын айтып салганы:
— Балам, биздин жылкы деп,
Башы жок мал курусун,
Баштатан мазак кылды деп,
Алты зубун калмагы
Коруган экен жерин деп,
Отуз байтал, беш аттан
От майына бердим деп,
Ошону да азсынып
Кууп жылкым келди деп
Жакьш бай айта салганы.
Жакып байды көргөндө
Жарылдашып калмактар
Курчап келип калганы.
Тегеректеп турсак деп,
Тентегирээк сүйлөсө
Бай Жакыпты урсак деп,
Урмак үчүн камын жеп.
Кортук башчы кеп айтат,
Кайнатам Калдай деп айтат,
Ачууланды бу Кортук
Аминиңе шоодай1
деп,
Анда Манас сурады
Атаке, бу эмине деди деп?
Анда Жакып муну айтат:
— Айланайын, балам деп,
Анын несин сурайсың,
Аябай азап тартууга
Азыр турат бабаң деп
Оозуна Жакып алганы,
Он калмактын бирөөбү
Озунуп келип Жакыпты
Оройго камчы салганы.
Башына камчы чабылды,
Тебетей чаңы кагылды,
Тегеректеп он калмак
Бай Жакыпка жабылды.

1 Жаман сөздөр менен калмак тилинде сөгүү.
Атасын көрүп жаш Манас
Урушмакка камынды.
Жылкычысы Ыйманы
Жаш кайыңдан кыйганы,
Кайыңдан кыйып катырган,
Кабыгы менен жаткырган,
Кара боолук тактырган,
Ыймандын алды колунан,
Бай Жакып үйгө келгенче
Балакет чыккан жолунан,
Качырып кирди жаш Манас
Калмактардын соңунан.
Укуруктун учунан кармап алганы,
Калмактын Кортук башчысын
Качырып келип жаш Манас
Как төбөгө салганы.
Укурук тийди башына,
Кан жабылды кашына,
Калмактын мээси агарып
Кошо кетти караса
Укуруктун башына.
Бекем башка чабылды,
Мээ курукка2 жабылды,
Лайламалуу деп
Калмактар эстен жаңылды.
Аттан түшүп албайып,
Жер кучактап далдайып,
Жолдош болгон тогузу
Коркуп турду шалдайып.
Баласы укурук алды деп,
Башчы болгон Кортуктун
Башын жарып салды деп,
Баланы кармап алалык,
Башына шири салалык.
Үйгө алып барып кыйнайлык,
Алты зубун калмакты
Аяк-башын жыйнайлык.
Каңгайга кабар салалык,
Маңгулдун баарын алалык,
Бай Жакыпка түк койбой
Талап кетип калалык.
Кармайбыз деп камынды,
Карап турган Манаска
Кайгайлашып жабылды.
Укуругу колунда,
Ушунун кара соңуна.
Кармоого калмак жеткени,
Качырганда капырга

2Укурук деген сөздүн ырдын ыргагы үчүн атайын бузулуп
айтылганы.
www.bizdin.kg
Карап турбай жаш Манас
Карсылдаша кеткени.
Чапканы түштү чалкадан,
Урганы түштү узундан,
Урушкан менен калмактар
Аман калбас ушундан.
Атасы Жакып акырып,
Айланайын койгун деп
Арачалап бакырып.
Беш жылкычы, бир бала
Мен-менсиген калмакты
Беш, алтоон кубалап,
Бел ашырды жапырып,
— Бери токто, балам, деп
Бай Жакып барат чакырып.
Аралоого калмакка
Айлына жакын калыптыр.
Жалгызым эми кантет деп
Аркасынан баланын
Айгайды Жакып салыптыр.
Атасы үнүн уккан соң
Астындагы сур бышты
Оозун тартып алыптыр.
Атакеси Жакып бай
Артынан келип калыптыр:
— Айланайын каралдым,
Алды-артыңды карагын,
Кызырлуу кыргыз элиң жок,
Азыр кыйындык кылар эбиң жок,
Түмөн кыргыз элиң жок,
Тентектик кылар эбиң жок,
Дегелешип калмакка
Тең айтышар кебиң жок.
Балтыр этиң толо элек,
Балбан чагың боло элек.
Жүрөк этиң толо элек,
Жүткүнөр чагың боло элек.
Карагын айткан сөзүмдү,
Аңдап, көрчү, кулунум,
Алды-артыңда күйөр жок,
Ачып кара көзүңдү.
Каңгайдан калың кол келет,
Карып калган чагымда
Кара жанга зор келет,
Алтайдан арбын кол келет,
Аксакал болгон чагымда
Азаптуу жанга зор келет.
Кызыл чоктуу көп ойрот,
Мени кытай кайдан соо коёт?!
Кара чоктуу көп ойрот,
Калмак кайдан соо коёт?!
Кара көзүм оёт бейм,
Карып калган атаңды
Каапырлар кармап соёт дейм.
Кара жаным саа курман,
Белиме таңуу каралдым,
Сени дагы кокустан
Мерт таптырып коёт дейм.
Өлбөсөң өчүм аларсың,
Өлүп калсаң, каралдым,
Өксүп жатып каларсың.
Кетпесең кегим аларсың,
Кетип калсаң, кулунум,
Кемип жатып каларсың.
Баштан ары бир салып
Башчысын мурун сойдуң деп,
Башкалары не болду,
Балаага мени койдуң деп,
Чокудан ары бир салып
Чоңсунганын сойдуң деп,
Жолдоштору не болду,
Мени жоболоңго койдуң деп.
Жүргүн кайра жөнөйлү,
Калмактарды көрөлү,
Кантер экен каапырлар,
Кааласа кунун берели.
Бай Жакып кайра бастырды.
Бала Манас кеп айтат:
— Ай, атаке, деп айтат,
Курулай корктуң тегеле,
Кун дегениң эмине?
Анда Жакып кеп айтат:
— Кун деп санап мал алат,
Ал малына көнбөсөң
Бу курган кыргыз таланат.
Айбына санап мал алат,
Айтканына көнбөсөң
Аз кыргыз мында таланат.
Акырында, кулунум,
Өлтүрбөй койбойт өзүңдү,
Ойбой койбойт көзүңдү,
Аңдап бил айткан сөзүмдү.
Баласы Манас кеп айтат:
— Ай, атаке, деп айтат,
Абалында кол салып,
Сизди келип камалап
Урган калмак турбайбы.
Жалгыз чака пул берсем
Мени кудай урбайбы.
Кылымга малың толуптур,
Эсебин уксам, атаке,
Кырк миң жылкың болуптур,
www.bizdin.kg
Жылкычың Ыйман угузду,
Жыйылып турган жеримде
Кулакка сөзүн жугузду.
Калмак өлүп калды деп,
Кааласа алар малды деп,
Кайрат айтты Ыйманың.
Калмакка кыргын саларда
Кайтарып мени тыйганың.
Ырасын айтсам сөзүм бу —
Ырысымды кыйганың.
Коркуп жүрүп бирөөдөн
Мен короого малды жыйбадым!
Жалынып жүрүп бирөөгө
Мен жайытка малды жыйбадым
Арбытып айыл жыяйын,
Аманат жанга бир өлүм,
Намыс үчүн кыяйын.
Короого коңшу жыяйын,
Корксо да жанга бир өлүм,
Арбак үчүн кыяйын.
Сенин түбүң кимден болчу деп,
Түрмөгүң айтып койчу деп,
Тегиң кимден болчу деп,
Терип айтып койчу деп
Тегин бала сурады,
Телмирип Жакып турады.
Түбүн бала сурады,
Түнөрүп Жакып турады.
— Оо балам, уругуң кыргыз — түрк деп,
Өкүмөт кылган бабабыз
Кытайдын журтун сүрүп деп,
Айрылганбыз эл-журттан,
Ар кайсыбыз ар жерде
Аким болуп жүрүп деп.
Чоң атаң аты Ногой деп,
Каратып турду Кашкарды,
Кара-Шаарга жеткенче
Хан атаң Ногой башкарды.
Санатын алган Сары-Колду,
Ага самаган душман сап болду.
Ордо кылган Ополду,
Даң-дуң тоонун оюна
Далай журтун которду.
Соонар көлдү бойлогон
Балам, бабаң Ногой тушунда
Согушкандар сойлогон,
Лоп жакасын жердеген,
Ойротко намыс бербеген.
Бизди кудай урганда,
Эл кадырын биле албай
Эндейиңки турганда,
Эсенкандын жарлыгын,
Көрүп калдык ошондо
Бийлигинин бардыгын,
Тартып калдык ошондо
Кытайлардын тарлыгын,
Көрүп калдык ошондо
Башка токтоп турбаган
Дүнүйөнүн карлыгын.
Эсенкандын элинен
Элүү жүз миң кол келди,
Чаап түштү талкалап
Биз караткан көп элди.
Эндекей жатып эзилдик,
Кенебей жатып кесилдик.
Байкабай жатып малындык,
Башыбыз торго чалындык,
Бар кудай жанды койгун деп
Жараткан деп жалындык.
Кыргынды кытай салганы,
Кыйла жан өлүп калганы.
Кытайдан качып кыйла жан
Балам, Багдатты көздөй барганы,
Баштатан минтип чачылып
Бабаңдын ичте арманы.
Букарабыз, бу күндө,
Башты кытай кармады.
Бай деген бир агаң бар,
Ополду жердеп калганы.
Орозду деген агаң бар,
Жайлайт деп угам Алайды.
Жакып деген өз атаң,
Жардылыктан, жоктуктан
Мен да көрдүм далайды.
Үсөн аттуу агаңды,
Үмүтүм андан үзүлдү,
Кытайдын кыям * жагында,
Даңгирди жердейт шекилдүү.
Бери жагында кырк күндүк
Караңгы токой чер бар дейт,
Ал токойдун ичинде
Аюу, жолборс, кабылан,
Албан түрдүү шер бар дейт.
Андан ары барганда
Кайып багып мал кылган
Канча түрдүү эл бар дейт.
Байкап турсам не түрдүү
Барса келбес жер бар дейт.
Көп алыс жолго барды деп
Көргөн, уккан эл айтат,
Эл айтканда нени айтат,
Көрө албайсың деп айтат.
www.bizdin.kg
Үсөн атын жойду деп,
Аттары бузук алардын,
Көкзаман деп койду деп,
Улуу уулу Көкчөгөз,
Угулат мага шондой сөз.
Экинчиси Чагалдай,
Анын элесин калдык таба албай.
Үчүнчүсү Агалдай,
Үшкүрөмүн бара албай.
Төртүнчүсү Дөрбөлдөй,
Анын барган жери бир көрдөй.
Бешинчиси Арбалдай,
Бербердигер бир кудай
Бендесин чачат ар кандай.
Алтынчысы Бекебай,
Аларды санап олтурсам
Арман кылам бир далай.
Жетинчиси Токтобай,
Мен алардын жанында
Жеримде жатам жайма-жай,
Ногой деген бабаңдын
Иниси бар — эр Шыгай.
Шыгайдын уулу Жапакты,
Сар-Кол менен Үч-Артта
Жатат деди ушунда.
Жатат деп угам жан багып,
Жаркен жагы күн батыш
Жамыра тоодо мал багып.
Балам чачылган сенин тууганың,
Менин чамам кетип турганым,
Капилет жерден эр өлүп,
Карганда менин курганым.
Хан Жакып айтып болгону,
Кайышып бала толгонду.
Кайда кетип калды экен,
Бөрү болгон кырк киши,
Кайда экен деп ойлонду.
Бекер эмес эле деп,
Бел-белди карап элеңдеп.
Жакыпка жооп айта албай,
Жаман жерден өлтүрүп,
Иш кылдым деп шайтандай
Талаага көзүн салганы.
Кызыл байрак көтөргөн
Кырк киши чыга калганы.
Кырк кишини көргөн соң
Кыйкырыгы баш жарып
Бала күлүп калганы,
Баласы күлүп турганга
Бай Жакып көзүн салганы.
— Элсиз, күнсүз болдуң деп,
Не көрүп балам күлдүң деп,
Өлтүрүп эрди сойдуң деп,
Өкүнүчкө мени койдуң деп
Жакып бай сөзгө алганы.
Жакыпка жооп айтканча,
Жабырлашып кырк чилтен
Балага келип калганы.
Атасын бала билбеди,
Адам көзүнө илбеди,
Амандашып сүйлөшүп,
Таанып калган кишини,
Таамай көрүп ошону,
Өлүп жаткан калмактын
Айтты кылган ишини.
Атама таяк салды деп,
Айдады кууп малды деп,
Өзүндөй кылып мен дагы
Өтүнүп таяк салдым деп,
Укурук менен бир салсам
Ушинтип өлүп калды деп.
Атам турат кайгырып,
Акылынан айрылып.
Жаш бала айтып салганы,
— Бери бастыр балам деп
Кырк чилтен сурап калганы.
Кайгырбагын өзүң деп,
Жумгун балам көзүң деп,
Кайберен кырк чилтен
Балага айтып туруптур,
Бала көзүн жумуптур.
Алды-артына караса,
Көз жеткен жердин баарында
Көп-көк темир кийинген
Көп аскер курчап туруптур.
Алтындуу таажы башында,
Агала сакал бирөө тур
Аскеринин кашында.
Жумуп турган көзү бар,
Сурай турган Манастын
Чилтендерден сөзү бар.
Чилтендерден кеп сурайт,
Көк темир кийген көп аскер
Бу кимдики деп сурайт.
Анда чилтен кеп айтат:
— Ак буйругу биздики,
Аскердин баары сиздики.
Башыңа дөөлөт конор деп,
Өлүп жаткан калмактын
Баласы жолдош болор деп.
Жолдош болгон баласы,
www.bizdin.kg
Манжурдан келген эл үчүн
Манжыбек деп аталат.
Кара токо калкы бар,
Кайраты толук каркыбар,
Алгын кабар сөзүмдөн,
Атасы өлдү өзүңдөн,
Эртели-кечти эки убак
Баласы чыкпайт сөзүңдөн.
Кармаарыңа кол болуп,
Казатка чыксаң жол болуп,
Көрөрүңө көз болуп,
Көкүрөгүңө эс болуп,
Чогулган калмак карасы
Жоролошуп өзүңө
Жолдош болот баласы.
Жана Манас кеп сурайт,
Жайы-көйүн көп сурайт,
Алтын таажы башында,
Аскердин турган кашында
Бу ким деген деп сурайт.
Аскердин турган кашында,
Азыр он беш жашында,
Акылы болор жай деди,
Атасы анын Бай деди,
Жарыгы тиер ай деди.
Аны айтып чилтендер
Ачкын деди көзүңдү.
Көзүн Манас ачыптыр,
Көрсө Жакып атасы
Үйүн көздөй качыптыр.
Жылкычы башы Ыйманы,
Жылкыны айдап жыйганы.
Кайып болду кырк чилтен,
Караса как талаада
Кайгырып бала ыйдады,
Кара жашын тыйбады.
Кардык түшүп башына,
Атакем кайда кетти деп,
Мен аны талаада неттим деп,
Кызыл байрак кырк адам,
Кылчайбай кайып болду деп,
Ээн талаа, эрме чөл
Мени элким кылып койду деп.
Айдап жылкыны алайын,
Атасынын көрү калмакка
Айдап берип салайын.
Ыйман аба жүргүн деп,
Жылкыны айдап түргүн деп,
Жылдырып жылкы айдады.
Калабага саласың.
Өлгөн калмак жерине
Өчөшкөндөй барасың,
Өкүмүңө аласың.
Азыр өткүрсүгөн баласың,
Өмөлүп калмак келгенде
Өзүңдү билбей каларсың.
Аргасы жоктон жылкычы,
Айдаган Жакып жылкысы,
Бара турсун ушулар
Коруган жери кайда деп,
Коркпой ылдам айда деп.
Коркурап кыйла жыгылган
Бая кордук көргөн кишилер,
Жер коруган калмактын
Жетиси калган жыгылып,
Алтоо аман калыптыр,
Аттарын кошуп жылкыга
Ыйманкул айдап алыптыр.
Чамбыл ала чаң болуп,
Кызыл ала кан болуп,
Эстерин жыйып элдиреп,
Акылын жыйып алдырап,
Көк теңири * урду деп,
Алды алдынан балдырап,
Өлүп жаткан Кортукту
Өзүлөрү көрүшүп,
Өткүр Манас баланын
Өкүмүнө көнүшүп.
Көнбөгөндө неткени
Жөөлөп басып, жөө болуп
Үй-үйүнө кеткени.
Экөөнүн колу сыныптыр,
Бирөөнүн буту чыгыптыр,
Үчөөнүн башы айрылып,
Үшкүрүшүп, кайгырып
Калмак барсын жайына,
Карсыман суунун сайына.
Жылдырып алып жылкы айдап
Бара турсун жаш Манас
Жылкы салар жайына.
Аны таштап салыңар,
Атакеси Жакыптан
Айтылса кабар алыңар.
Байкуш болуп бүгүлүп,
Баласынан түңүлүп,
Ажына * моюнга минди деп,
Манасым болду жинди деп,
Бакырсам укпайт тилди деп,
Оюна келген кепти айтып
Оолуккан бойдон кетти деп,
Кыйкырып жатсам кылчайбайт,
Жин болбосо нетти деп,
www.bizdin.kg
Манжурия калмагын
Башка чаап сойду деп,
Балам десем байкабайт,
Баладан жаным тойду деп
Барган экен катынга,
Байбиче айран-таң калды
Бай Жакып айткан датына.
— Көз катканда көргөнүм,
Көлөкө жалгыз эрмегим.
Мен шордууда не акыл,
Барбардигер кудурет
Мага бир мээнеттүү бала бергенин
Карасын көрбөй баламын
Каңгырап кайда барамын,
Как талаада калуучу
Менин ушу беле талабым?!
Койчу кылып кор кылдың,
Караанын көргөз баламын!
Жылкың менен жылас бол,
Калабаны салганың,
Калмактын бирөөн өлтүрүп
Качып келип калганың,
Каралдым жинди болду деп
Кабарды мага салганың.
Өлгөнүн көзүң көрбөйбү,
Өзү жалгыз алданын
Өкүмүнө көнбөйбү,
Же качырбай кармап келбейби,
Каралдың минтип калды деп
Менин как өзүмө бербейби?!
Баламды таштап талаага,
Жолугупмун шум башым
Балага мерес балаага.
Өлгөн калмак өлгөндүр,
Өлгөнүн келип көргөндүр,
Калмак өлсө кашайтып
Менин каралдымды көмгөндүр.
Орой жаш бир баланы
Өмөлсө калмак сойбойбу,
Өксүтүп мени койбойбу,—
Муну айтып Чыйырды,
Муңканып ыйлап чыңырды.
Жакасын айрып тонуну,
Жалдырады, карады
Жакыптын келген жолуну.
Караса бала көрүнбөй,
Байбиче чыкты эринбей,
Кырга чыгып карады,
Кыйла санаа санады.
Кой, байдын атын минейин,
Бастырып жолго кирейин,
Өлдү бекен, тирүүбү
Өзүм барып билейин.
Аман бекен жалгызым
Аны барып көрөйүн,
Колунда болсо калмактын
Анын кордугун көрбөй өлөйүн,
Камбар боздун үйрүнөн
Кармап минген Бозтайлак,
Бозтайлак атка минейин,
Ботомдун жөнүн билейин.
Атасы айтып келди деп,
Ажына * шайтан минди деп,
Не болгонун биле албай
Энтелеп мага келди деп,
Байбиче муну ойлонуп,
Баскан бойдон толгонуп
Бозтайлак чечип алганы,
Ботом эй, атты чечкен бу ким деп,
Бай Жакып чыга калганы.
Минесиң атты кайда деп
Чылбырдан кармай калганы
Чымырканып Чыйырды
Чылбырын сууруп алганы.
— Байкуш болгон мен деди,
Баладан тойгон сен деди.
Өлүүбү-тирүү билбейсиң,
Өчөшкөнсүп балага,
Баланы таштап талаага,
Өзүңдөй жүрчү ким дейсиң?
Бозтайлак менен болукшуп,
Байбиче чыкты толукшуп.
Бара турсун байбиче,
Аны таштап салыңыз,
Алиги барган баладан
Айтылсын кабар алыңыз.
Караса бала көрүнбөй,
Байбиче чыкты эринбей,
Кырга чыгып карады,
Кыйла санаа санады.
Кой, байдын атын минейин,
Бастырып жолго кирейин,
Өлдү бекен, тирүүбү
Өзүм барып билейин.
Аман бекен жалгызым
Аны барып көрөйүн,
Колунда болсо калмактын
Анын кордугун көрбөй өлөйүн,
Камбар боздун үйрүнөн
Кармап минген Бозтайлак,
Бозтайлак атка минейин,
Ботомдун жөнүн билейин.
www.bizdin.kg
Атасы айтып келди деп,
Ажына * шайтан минди деп,
Не болгонун биле албай
Энтелеп мага келди деп,
Байбиче муну ойлонуп,
Баскан бойдон толгонуп
Бозтайлак чечип алганы,
Ботом эй, атты чечкен бу ким деп,
Бай Жакып чыга калганы.
Минесиң атты кайда деп
Чылбырдан кармай калганы
Чымырканып Чыйырды
Чылбырын сууруп алганы.
— Байкуш болгон мен деди,
Баладан тойгон сен деди.
Өлүүбү-тирүү билбейсиң,
Өчөшкөнсүп балага,
Баланы таштап талаага,
Өзүңдөй жүрчү ким дейсиң?
Бозтайлак менен болукшуп,
Байбиче чыкты толукшуп.
Бара турсун байбиче,
Аны таштап салыңыз,
Алиги барган баладан
Айтылсын кабар алыңыз.
Айдап жүргөн жылкысы
Коругуна барыптыр,
Козголбой жайып салыптыр.
Кордук көргөн калмактар
Кокуйлап үйгө барыптыр.
Жагалалап * буркурап,
Жалпы баары чуркурап,
Байгурдун кылган кордугу,
Башкача кылган зордугу,
Кыргыздын кылган кордугу,
Кыйын экен зордугу.
Айыл башын өлтүрүп,
Айдап жылкы алууну,
Корук кылган жерлерге
Мунун кордоп келип салууну.
Койбойлук тирүү жанын деп,
Колго тийсе союңар
Жанагы Жакып деген чалын деп,
Жалпы алалык малын деп
Ар тарапка аттанып
Калмактар кабар салыптыр.
Калмактан угуп кабарын
Саламаттын иниси
Сарбан аттуу бир киши
Бай Жакыпка барыптыр:
— Камынып жатыр калмак деп,
Эртең шашке-түш менен
Сизди чаап алмак деп,
Деги чыдабадым аңдап деп.
Жакып чыкты тыш жакка,
Жалынып чыкты бир акка.
— Акбалтага айтыңар,
Бердикеге барыңар,
Менден кабар салыңар,
Бекер өлүп калбайлык,
Беленденгиң баарыңар!
Дамбылдага нетти деп,
Карпаңдады бай Жакып
Түгөнгүр кайда кетти деп,
Түгөнүп калган ушунда
Түбүмө кемпир жетти деп,
Бозтайлак минип ушунда
Болбой катын кетти деп.
Өзүм баштап өлсөм да,
Өзү кадыр алданын
Өкүмүнө көнсөм да
Мал-мүлкүмдү алса экен,
Балам аман калса экен.
Намыстанып калмактар
Аттанган экен баарысы,
Оңдурбас жумуш болуптур,
Алты зубун журтуна
Аябай кабар салыптыр.
Менин өлгөнүм болсо көрбөйбү,
Өңкөй кыргыз балдары
Өкүргөнсүп көмбөйбү.
Кеткеним болсо көрбөйбү,
Кейиген болуп көмбөйбү.
Саламат менен Ошпурга
Салам айткын ошого,
Карабек казак бийине,
Казак, кыргыз бир тууган,
Калмак камап жатканда
Кантип жатат үйүнө.
Наймандан Чоро баатырга айт,
Шашкеге калбай ылдам кайт.
Коңурат Байбак карыга айт,
Айдаркан деген тың бала
Как ошого тийип кайт.
Ушуну айтып Сарбанды
Ат которуп мингизип,
Айтып сөзүн билгизип
Бай Жакып жолго салганы,
Ат аябай Сарбаны
Күн чалганда барганы:
— Бай Жакып бай өлдү деп,
www.bizdin.kg
Малын калмак бөлдү деп,
Онго жетпей баласы,
Ойрон болгон Манасы
Ошо кошо өлдү деп,
Өлгөнүн көзүм көрдү деп.
Сарбанбек кабар салыптыр.
Ал кабарды укканда
Казак, кыргыз, кара түрк
Сапырылып калыптыр.
Күлүктү минип тыңданып,
Күрөөкө кийип чыңданып,
Кызырлуу Жакып бай эле,
Кызматы кетер бөөдө деп,
Кыжылдаган калмактар
Кайдан бизден өөдө деп,
Найзанын башы шоодурап,
Азамат көзү жоодурап,
Бел байлаган жигиттен
Беш жүзү чыкты бөлүнүп,
Беш атанын уулунан
Белгилеген байрактан
Беш-алтысы көрүнүп.
Беш-алты жүз кол менен,
Жүрө турсун ушулар
Чынжырдан чыккан жол менен.
Аны таштап салыңар,
Чыйырдынын кабарын
Не болду угуп алыңар.
Бозтайлак атты моюндап,
Ыйлап жашын коюндап,
Жалгызым менин нетти деп,
Каралдым кайда кетти деп,
Жылкынын салып сүрдөөнө
Кезикпей жандын бирөөнө
Байбиче жолго салыптыр.
Жылкыга жакын келгенде
Баласы чыгып калыптыр.
— Энеке, сага не болду,
Эсиң кайда жоголду?
Элким жолго түшүпсүз
Ыйлагандай түрүң бар,
Эки көзүң шишипсиз.
Бозтайлак минип алыпсыз,
Болжолсуз келип калыпсыз.
Кандай келдиң өзүңүз,
Кайгыргандай сөзүңүз,
Жаш ордуна кан агып
Ыйлаганга окшоп көзүңүз.
Атамдын атын минипсиз,
Ашыгып жолго кирипсиз,
Айтчы, энеке, сырыңды,
Сиз бир немени билипсиз?
Бала сурап калганы,
Байбиче сөзүн салганы:
— Атаң барды акырып,
Айгай салып бакырып,
Жылкымды калмак бөлдү деп,
Жер коруган калмактан
Жети-алтысы өлдү деп,
Өлгөнүн көзүм көрдү деп,
Беш жылкычы, бир балаң
Калмакты сүрүп бөлдү деп.
Токтоттум деп аларды,
Кудай билет алардан
Бирөө тирүү каларды.
Кайра тартып карасам
Алты өзөндүн Ак-Түзгө
Калмактан өлүк толду деп,
Кандайлыктан билбедим,
Балам жинди болду деп,
Кыйкырсам укпай койду деп,
Кызык жинди болду деп,
Жүр десем болбой койду деп,
Жүйө жок жинди болду деп
Түңүлүп сенден калыптыр,
Түнөрүп атаң барыптыр,
Айласыз жинди болду деп,
Аңдабай кепти койду деп.
Эси чыгып калмактан
Элиргенин билбедим,
Же коркуп калып калмактан
Корунганын билбедим,
Же койбой турган балакет
Тооруганын билбедим.
Атаңдын сөзү ушу деп,
Аның үчүн энекең
Ашыгып келген тушу ден
Энеси айтып сөздөдү,
Сөзүнө бала көздөдү.
Аманыңда кетели,
Ай талааны нетели,
Энеси айтып салганы.
Жылкычысы Ыйманды
Эсине бала алганы.
— Кайда кеттиң Ыйман, деп
Кырга чыгып жаш бала
Кырдан туруп кыйкырды.
Кыйкырыгын укканы,
Жылкынын бир жак четинен
Мен мында деп чыкканы.
www.bizdin.kg
— Өңгөлөрүң кайда деп,
Өзөнгө жылкыңды айда деп,
Өмөлүп калмак кол келсе
Өз жаныңды жайла деп,
Калмак келип калар деп,
Кааласа жылкыны алар деп,
Жолдошторуңду алгын деп,
Жол чыңына салгын деп,
Бешөөң болуп алыңар,
Бекке боюң салыңар.
Санаты канча мага айтчы
Айдаган жылкы малыңар?
Кажылдаган калмакка
Урушкан менен шу жерде
Түк келе албас алыңар.
Манас айтып турганы,
Жылкычысы Ыйманы
Манаска моюн бурганы:
— Сегиз миң беш жүз жылкы деп
Санатын айтып турганы.
Алса баарын алар деп,
Алган менен жылкымды
Азапка өзү калар деп,
Жүр, кетели, энем, деп,
Ээрчитип алып энесин
Эркексип жолго салыптыр,
Баласынын артынан
Байбиче жүрүп калыптыр.
Эртеси жок кечинде,
Күн батар маал кезинде
Баягы өлгөн калмагы,
Калмактын сөөгүн алганы
Жетелеп алып бир атан
Жети калмак барганы.
Байбиче, бала жолунан
Калмактар чыгып калганы,
Кайдан жүргөн катын деп
Калмактар көзүн салганы.
Тарбын деген бир калмак
Тааныган экен баланы,
Так ушул бала жуткан деп
Алтооно айтып салганы.
Андай болсо нетели,
Муну айдап алып кетели,
Энеси экөөн алпарып
Эмгекке тирүү салалы,
Эми көкө теңир * бериптир
Көөп жүргөн баланы,
Көргөн жерден жибербей
Байлап алып баралы
Эр өлтүргөн баланы,
Энесин кошуп алалы.
Бирөө төөдө калганы,
Алтоо барды ат коюп,
Ат койсо да бат коюп.
Балага жакын барганы,
Баламды алат экен деп
Байбиче ыйлап зарлады:
— Көз катканда көргөнүм,
Көрүнгөн жалгыз эрмегим!
Карыганда көргөнүм,
Каралдым жалгыз эрмегим!
Билдиң бекен каралдым
Бизди кармап кетүүгө
Калмактардын келгенин.
Калмак келсе нетер деп,
Кайгырбачы, энеке,
Алты киши турбайбы
Алы кантип жетер деп,
Алтымышы келсе да
Алдырып ийсем бекер деп.
Алтоо келип аларды
Арага алып турганы,
Ат чылбырдан алууга
Бирөө колун сунганы.
Колуңду сунба капыр деп,
Кой өлөсүң акыр деп,
Тартты Манас чылбырды.
Энекеси Чыйырды
Не болом деп чыңырды.
Жана болбой жандырып
Калмак колду салганы,
Жаалданып эр Манас
Далысынан кармады.
Көтөрүп колго турганы,
Көз алдында Тарбынды
Бирин-бири менен урганы.
Тарбынга катуу тийгени,
Лайламалуу * деп
Өлүм тонун кийгени.
Анысы да өлгөнү,
Өлгөнүн анык көргөнү,
Катыла албай балага
Калганы качып жөнөдү.
Азабын артык тартышып,
Берки калган беш калмак
Эки өлүктү төөгө артышып:
— Бу бурут* кандай бала деп,
Жок белем буга даба деп,
Бир кишинин үстүнө
Жана бир кишини өлтүрүп
Кетишине кара деп
www.bizdin.kg
Калмактар кайра кайтышты,
Кажылдашып барышып
Көргөндөрүн айтышты.
Энеси менен баласы
Кайтып үйгө барганы,
Бай Жакып көрүп баланы
Бакырыгын салганы:
— Эсен, тирүү келдиңби,
Эс акылдан тандым деп,
Эртеден сенден түңүлүп
Не кайгыга калдым деп,
Энең экөөң келген соң
Эсимди жыйып алдым деп,
Не кылар экен калмак деп
Эсим чыгып туш-тушка
Элге кабар салдым деп,
Бай Жакып айтып салганы.
Бай Жакыпка байбиче
Баласы кылган жумушун,
Ара жолдон калмактын
Алеңгир кылган урушун,
Атынан жулкуп бөлгөнүн,
Тарбынга тийип тарбайып,
Өлдү бирөө далбайып,
Өзгөлөрү катылбай
Кетти деди шалдайып.
Бай Жакып анда барк этип,
Ачууланып карк этип:
— Кызыталак калмактар
Кызыккан экен мага деп,
Кыргыз дагы кыйла журт,
Кырылышып көрөйүн.
Кырк миң жылкым бар экен,
Кылым кыргыз журтунун
Кызматына бөлөйүн.
Аркы атам аты Төрөн деп,
Намысташса калмактар
Ак жазганын көрөм деп,
Калмак курсун калар деп,
Мыктаганда мындагы
Сегиз миң жылкыны алар деп,
Өчүрүп өчүн жибербес
Өзү жүрсө балам деп,
Өчүмдү кийин алар деп
Бай Жакып кылды кайратты,
Байбиче көзүн жайнатты.
Байкап турат бай Жакып
Баласынын айбатын.
Өлгөндү албайт эсине,
Өртү күйүп көзүнө,
Эр өлтүрдүм бүгүн деп
Эгерим албайт эсине.
Эрикпей кулак салыңар
Эки эрин бирдей өлтүргөн
Калмактардын сөзүнө.
Жеке Кортук өлдү деп
Жети жүз калмак жетиптир.
Жергесинин баарысын
Канды булоон кылыптыр,
Калмак конуп калыптыр,
Зубун-зубун* калмактар
Эр өлгөн айылга барыптыр.
Канча малын кырышып,
Канды булоон кылышып.
Түгөтүп түрктү салабыз,
Түк койбой талап алабыз,
Кайда анын айлы деп,
Каңгыраган бу кыргыз
Кайсы жактан келди деп,
Бай болуптур мында деп,
Бай экен деп Жакыпка
Мамырчылык* кылба деп,
Жер талашып, эр өлгөн,
Акылмандар сында деп,
Кунду кандай алабыз,
Буга куугунду кандай салабыз
Айыпты кандай алабыз,
Айып алдык деп тим болбой
Азапка кандай салабыз?
Бай Жакып менен баласын
Бирөөн жутуп албасак
Адам болбой калабыз.
Бу сөздү айтып салганы.
Куптан маалы болгондо
Кужулдашып чуркурап,
Катындары чыркырап,
Баягы Манас тутуптур,
Барган жети кишинин
Дагы бирөөн жутуптур,
Өлүгүн жүктөп алыптыр,
Өзгөсү келип калыптыр.
Жолдон ага жолугуп
Жоболоңду салыптыр,
Качырса койбос какай* го,
Дагы бирди чалыптыр,
Каршы чыгып кармайм деп
Булардын кадеми катып калыптыр.
Колго келген калмакка
Койбой Жакып элинен
Коңшусун талап алмакка
Кобурашып баягы
Конок болгон калмакка,
www.bizdin.kg
Акылдашып олтурат
Аскерге келген калмакка,
Аламан коюп таң эртең
Аралдагы Жакыптын
Айлын талап алмакка.
Кеңешип кебин бүтүрүп,
Жарык болду таң сүрүп.
Жебелерин асынып,
Жергелешип бастырып,
Колокторун* асынып,
Кылкылдашып бастырып,
Милтелерин чоктошуп,
Жүз
-элүүдөн топтошуп
Калмактар жолго салганы,
Кайыңдуунун өзөндө
Кайнап аткан жылкынын
Караанын көрүп алганы.
Бу да Жакып малы деп,
Буйрук бизге баары деп,
Чабуул коюп калганы,
Эки миңден, бир миңден,
Эңшерип тийип айдады.
Колду көрүп шекинип,
Жылкычысы Ыйманкул
Жылгага кирди бекинип.
Каңгайлап калмак тийишти,
Кара жагал тондорун*
Сыртынан баса кийишти.
Манжулук биздин эр өлдү.
Алтайлык сага не болду?
Көңтөрүп баарын аларсың,
Көңүлүңө карасак
Көзүңө илбей барасың.
Эрим өлгөн менден деп,
Эмнең чыкты сенден деп?
Алтайлыктын калмагы
Насыбы айдап келген деп,
Бай Жакыптын малы деп,
Өлгөн калмак манжулук,
Өзүбүз олжо алсак деп,
Жаман атты жазыгын
Бизге коюп салсак деп,
Бай Жакыптын жылкысын
Баарын тийип алсак деп,
Аз болгондо сегиз миң
Алып кетсек баарысын,
Азабынын баарысын
Манжуга коюп салсак деп,
Пайдасын көрүп алсак деп
Акылыңар ушул деп,
Мындагынын баарысы
Адамбы деп ойлойсуң,
Же айткан тилге болбойсуң.
Алтайдан келген калмактар
Өкүмдүгүн койбойсуң,
Мындагынын баарысын
Өлүк го дей ойлойсуң,
Бай Жакыптын жылкысын
Баарын алсаң тойбойсуң
.
Байкасаңар болбойбу,
Ээсиз калган бу малдан
Эки миң алган тойбойбу,
Эптүү алсаң болбойбу?
Аны айтып акырып,
Айыл башы Атакул:
Манжулуктар өлдүңбү,
Мобуларды көрдүңбү,
Бай Жакыптын жылкысын
Баарын айдап бердиңби?
Элинен азган бу бурут*
Эртең өчүн албайбы,
Эңсеңер катып калбайбы?!
Жанына батса Жакып бай
Алы келбей калса да
Арызга бир күн барбайбы,
Азапка бизди салбайбы?
Эки эрге кун десе,
Алар акың бул десе,
Артык алган жылкынын
Азабы бизге калбайбы?
Кунуңду качан алдык деп
Алтайдан келген калмактар
Куйругун сыртка салбайбы?
Дөгөн деген башчысы,
Эки жүз элүү түтүндүн
Эл бийлеген жакшысы,
Үч жүздөй экен жасоосу,
Жакып байдын жылкысы
Укурук, жүгөн тийбеген
Үркүп жүрөт азоосу,
Дөгөн келди бакырып,
Жылкыны кайра жапырып.
Алтайлык келди акырып,
Домабил деген башчысы — Токтотпо, деп бакырып.
Айып алгандыкы деп,
Атасынын көрү кыргыздын,
Алгандын кетем баарын жеп!
Кун куугандыкы деп,
Куруп калсын кыргыздар,
Куугандын кетем баарын жеп!
Өлгөн манжу өзүң деп,
www.bizdin.kg
Өлгөнүңө кун ал деп
Кечээ күнү биздерге
Не үчүн айткан сөзүң деп.
Ат арытып, тон тозуп
Алыстан келдик мында деп,
Чакырып алып биздерди
Бекер ишти кылба деп.
Жакып кыргыз — бурут деп,
Кайда жүрөт жылкыны
Талаша турган журут деп,
Кайра жылкы тозосуң
Өзүң напсиң куруп деп
Домабили күүлөнүп,
Дөгөндү көздөй сүйлөнүп: — Өлгөн манжу сен деди.
Өч алууга буруттан
Өтүнүп келген мен деди.
Өзүң мени чакырып,
Өкүмсүнбө сен деди.
Чакырганың чын болсо
Чыгымымды бер деди,
Ат арытып, тон тозуп
Азап кылдың сен деди.
Аны укканда Дөгөндүн
Ачуусу абдан келгени,
Ал мунумду сен деди.
Көргөзөт мага көтүн деп,
Жарайын кулдун өтүн деп,
Атына камчы салганы,
Качырып барып Дөгөнгө
Ай балта шилтеп калганы.
Ай балта менен бирди жеп,
Атаңдын көрү алтай деп,
Дөгөн айгай салганы.
Манжулук кирди бакырып,
Кайдасың деп бир бирин,
Алтайлыкты жапырып.
Алар төрт жүз, бу үч жүз,
Чабышкан жери керме түз.
Ай балта башка шака
-шак,
Чоюн баш башка чака
-чак.
Найзаны төшкө мылгытып,
Манжулуктун кыйласын
Айлын көздөй дыргытып,
Домабил баштап эрлери
Токтотпой сүрүп келгени.
Кас чыкты калмак өзүнөн,
Кара учуптур көзүнөн,
Каардуу айткан кадимки
Домабил жайсаң* сөзүнөн:
— Кысталакты кырыңар,
Кызыл кыргын кылыңар,
Кыз, катынын олжолоп
Андан кийин тыныңар.
Аны айтып Домабил
Айгайды бийик салганы.
Манжулук качып баарысы,
Дөгөн баштап карысы
Айылга жакын барышты.
Айылынан алтайдын
Жана эки жүз барыптыр,
Кечээ күнү угушкан,
Кун алууга чыгышкан.
Жер жайнаган мол болуп,
Алтайлыктын келгени
Сегиз жүз кошун кол болуп,
Башчысы ким деп сурасаң
Эр Домабил зор болуп.
Тура албады бетине,
Манжулук качып камалды
Айылынын четине.
Катын, кызын олжолоп
Айдап алып кетмекке
Алтайлыктын нээтинде.
Чагалалап* баарысы
Камалган айыл четине.
Мылтыктарын октошуп,
Милтелерин чоктошуп,
Калмак деген сан талак,
Эки бети канталап,
Манжулуктун баарысы
Эси чыгып анталап,
Өлөбүз деп өкүрүп,
Өткөн ишке өкүнүп,
Үйүн кармап чеп кылып,
Арбып кетип алтайлык
Айрылдык кара жандан деп
Аманат жандан шек кылып.
Камалышып калышып,
Катын, кызы баарысы
Канжар, бычак алышып,
Баканын алып сүйрөшүп,
Балдыр
-салдыр сүйлөшүп.
Кара жанын калкалап,
Качары жок аркалап,
Барары жок мааналап,
Кеп айта албай дааналап,
Уруша турсун ушулар.
Түн боюнча жол жүрүп,
Ат аябай мол жүрүп
Түрктөн келген кишилер
www.bizdin.kg
Жакын келип калыптыр,
Мынча аскер келдик деп
Жакыпка кабар салыптыр.
Таң атканда бай Жакып,
Бай Жакып болуп башында,
Балта чалы кашында,
Алтымыш киши аттанып,
Аксакал Жакып шаттанып,
Бармак болуп жылкыга
Бай Жакып жолго салганы. — Барам, ата, мен да деп,
Ак сур бышты токунуп
Манас да жөнөп калганы.
Жылкыны салган жерине,
Жыйылган калмак элине
Бай Жакып көзүн салганы.
Аман экен малым деп,
Арбын калмак кол экен,
Аламандап ат койсо
Азыр келбес алым деп,
Караанын көрүп камалып,
Бараанын көрүп байланып,
Титине албай көпчүлүк
Сийдиги булут айланып,
Бадалдуунун оюна
Бай Жакып токтой калганы.
Өлгөн Кортук баласы,
Өздөрүнө белгилүү
Акылынын даанасы,
Аты Шакум бу бала
Акылы даана куу бала.
Өз кордугун көргөнчө
Жат кордугун көрөйүн,
Бакылга башым бийлетпей
Март кордугун көрөйүн,
Барып алып бу көрө
Жакыпка кабар берейин.
Жайымды айтып салайын,
Жакып байга барайын.
Жанында болсо баласы,
Жаңы өспүрүм Манасы
Жайы
-көйүн көрөйүн.
Муну ойлонуп бу бала,
Мурунтан Шакум куу бала,
Уруштан чыгып бөлүнүп,
Астындагы куу чабдар
Учкан куштай көрүнүп,
Бала Шакум барганы
Бай Жакыпты көргөндө
Көздөн жашы төгүлүп.
Түшүп аттан баш уруп, — Алтайлык түпкө жетти деп,
Айлымды талап кетти деп,
Аксакал Жакып баатыр деп,
Алтайлыктан кол келип
Айлымды талап жатыр деп,
Аман койбойт бир жанды
Ажылдаган капыр деп.
Атам өлдү сиздерден,
Манжудан келген аз айыл
Асты аргабыз калбады
Бөлөктөн жардам издээрден.
Кыргыздан келген сиз элең,
Кытайдан келген биз элек,
Кырганы жатат алтайлык,
Кыйлабыз өлүп тамтайдык.
Жайытта жаткан малыңды
Жалгызын койбой айдады,
Артык алба малын деп
Айтып шорум кайнады.
Аяйсың деп бурутту
Айлымды кырып курутту.
Үйдү кармап чеп кылып,
Үлкөн улук кеп кылып,
Өлчөп турбуз өзүбүз
Өлөбүз деп шек кылып.
Койчу, Жакып атаке,
Корооңо барып коноюн,
Коңшулаш тууган болоюн,
Кокус өлгөн атама
Козуңду да албай коёюн!
Айлыңа барып коноюн,
Аралаш тууган болоюн,
Ажалдан өлгөн атама
Албастан кунум коёюн!
Шакум бала бу кепти
Жакыпка айтып салганы.
Чынжырга салган жол менен.
Камбардын уулу Айдаркан
Карк алты жүз кол менен,
Байрактары делбиреп,
Кайкаңдан чыга калганы.
Аны көрүп бай Жакып
Бачым жүрө көргүн деп,
Айгайды азыр салганы.
Аны көрүп алар да
Ат коюп жүрүп калганы.
Бай Жакын да бакырып,
Бат жүргүн деп чакырып,
Байрактын башын жапырып,
Бай Жакып атка миниптир,
www.bizdin.kg
Булар марашып аткан экен де
Бачымдашып тепеңдеп,
Алар келип калганы.
Аркасынан Жакыптын
Андан-мындан жыйылган
Отуз киши барганы.
Антип-минтип чогулуп,
Жети жүз сексен кол болду.
Ошо колдун ичинде
Ортоктош болгон нойгут бар,
Кысыр чалган Жакыптын
Кызматын көргөн кыргыз бар.
Аркасы тийген найман бар,
Коңшулаш жүргөн коңурат,
Үйүрдөш жүргөн үйшүн бар.
Аралашкан алчын бар,
Аргындан Каракожо бар,
Ата уулудан кошо бар.
Анда Жакып бай айтат:
— Өлгөн киши өзүмкү,
Бу өзгө калмак не кылат?
Өлгөндүн кунун албайт деп
Өчөшүп мынча не кырат?
Талган калмак өзүмкү,
Талаада калмак не кылат?
Талгандын айбын албайт деп
Талкалап муну не кырат?
Атасы өлгөн бу бала
Алды менин тынчымды
Аягымды кучактап,
Айырып койгун ата деп
Агып жашы бурчактап.
Зарлап карап турат деп,
Талабына жеткирбей
Талатып ийсек уят деп,
Кыйналып бала турат деп
Кызы талак алтайга
Кырдырып ийсек уят деп,
Олжолотсок окус деп,
Таңда күнү бизди да
Талкалап кетер кокус деп,
Аламан коюп калыңар,
Атышкансып барыңар,
Айрып муну алыңар!
Бай Жакып айтып салганы,
Атасынын көрү калмак деп
Айдаркан сүйлөп калганы,
Муну айырбайт деген эмне деп
Манас айтып калганы.
Оңдошуп атын минишип,
Жарашып жарак кийишип,
Урушмак болду калмакка.
— Урушсак ушуну алабыз,
Ураанды ким деп салабыз?—
Көпчүлүк сурап калганы.
Көргүн Манас баланы.
Көк найза колго алганы,
Астындагы сур кунан
Атына камчы салганы.
Башка сөзгө карабай
«Манастап» ураан салганы,
«Манас*, «Манас», «Манас» деп
Ошо жерде баатырың
Чабуул коюп калганы.
Баары бирдей бакырып,
Кылкандай найза жапырып,
Башка сөз келбей оозуна
«Манастап» ураан чакырып.
Ак асаба, кызыл туу,
Айгайлаган ызы-чуу,
Көк асаба, кызыл туу,
Көк жаңырган улуу чуу,
Мылтыктарын сундуруп,
Айгай кулак тундуруп,
Желегин жерге жапырып,
Тозоңду тоодой сапырып,
Домабил шорун катырып
Кыйкырып кирип калганы,
Кыргынды кыйла салганы.
Айбатына тура албай
Ат соорусун салганы,
Аземилге бет алып
Ат коюп качып калганы.
Аламандап жети миң
Бирөөн жанчты экинин,
Үчөө өлдү жетинин.
Айбалталап чокусун
Оюп кетип баратыр,
Алты-бештен ар жерге
Союп кетип баратыр.
Чакыр-чукур чаң кылып,
Керме өтөктү кан кылып,
Өлтүргөнүн сан кылып
Керменин Кара-Белине
Кирип кетип баратыр,
Сазайларын калмактын
Берип кетип баратыр,
Сакал менен мурутун
Санап казак, кыргызың
Терип кетип баратыр.
www.bizdin.kg
Өйдө салып калмактар
Өрүп кетип баратыр,
Көрбөгөндү алтайлык
Көрүп кетип баратыр,
Астында Манас жаш бала
Баштап кетип баратыр.
Башын кесип ар жерге
Таштап кетип баратыр.
Карагай найза сүңгүсүн*
Калмактардын жонуна
Аштап кетип баратыр.
Кара жанын жаш Манас
Карыштап кетип баратыр,
Астындагы аксур ат
Арыштап кетип баратыр,
Алтайлык качып ар жакка
Жапыстап кетип баратыр.
Сегиз жүз келген алтайлык
,
Төрөсү өлүп Домабил,
Төрт жүз он үч кишиси
Төгүлүп каны далдайды.
Түштүк жерге сүрүптүр
,
Түшүргөндүн баарысын
Этегин башка түрүптүр.
Эсеп жок өлүп бүлүптүр
,
Эми оңбойбуз мындан деп
Эстүүлөрү билиптир.
Асты качып үркүшүп,
Алтайды ашып дүргүшүп.
Калганынын кыйласы
Камбылга качып кириптир.
Жалгызынын артынан,
Баласынын дартынан
Туучунакты моюндап,
Туулгасын коюндап,
Бай Жакып барат бакырып,
Балам бери токто деп
Байрак булгап чакырып.
Асый эмес, бышты деп,
Астына элдин түштү деп,
Чарчабаган бу доңуз
Кандай жылкы күчтүү деп .
Бай Жакып атын каргады,
Айрыштын сары кайкаңдан
Баласын жетип кармады.
Манас токтоп калган соң
Андан ары кубалап
Алтайга киши барбады.
Кут болсун Манас төрөм деп
Кортуктун уулу барганы,
Кубанып Жакып атасы
Кайра тартып калганы.
Бая калмактардын тон
-тоноо
Кара журт талап алганы.
Алтайлыктын калмагы
Ажыдаар чыкты деп,
Аты Манас мыкты деп,
Эсенканга неткен деп,
Эмдигиче соо коюп
Эси кайда кеткен деп,
Жаң
-жуңуна* жарылдап,
Калдайына* каңкуулап,
Доотайына* добурап,
Дуу
-Дууга* арзын беришип,
Кыйратмак болдук аны деп,
Кытайга айтып келишип
Жата турсун жайында.
Айрып манжу калмагын, Аты-тонун олжолоп
Айылына барганын.
Кыргынды кыйла салыптыр,
Манжудан барган калмактан
Кырк төртү өлүп калыптыр.
Өлүгүн жыйнап алышты,
Өкүрүп ыйлап калышты.
Өкүрбөңөр ыйлап деп
Калганынын баарына
Кайрат айтып салышты,
Казак, кыргыз барышты.
Журт бололук сизге деп.
Өлгөн жанды тиргиздиң,
Тууган болгун бизге деп,
Ырайыңар артыкча
Көрүнөт жакшы көзгө деп,
Ынаныңар сөзгө деп,
Душман болдук сиздерден,
Ишенбейт бизге өзгө деп
Калмактардын карысы
Кары Жакып байынын
Кашына келди баарысы.
Өлүктү кандай кылсак деп
Акылдашты баарысы.
Бала Манас кеп айтат: — Баарыңарга эп болсо,
Мен бийлеген кеп болсо,
Бизди тууган көр деди,
Жерди казып, өлүктү
Баарын бирдей көм деди.
Маакул болот акыр деп
Жерди терең оюшту,
Өлүгүн көөмп коюшту.
www.bizdin.kg
Жылкычысын чакыртып
Кашына Жакып алганы.
Кары-куру бээден,
Какбаш болгон аттардан
Төрт жүзүн айдап кел деди.
Атасы өлгөн балага,
Арада өлгөн калмакка
Аларга бөлүп бер деди.
Бергенин бөлүп алышты,
Береке таап калышты.
Жана Жакып жылкыдан
Жыйырма үч жылкы алдырып
Жыйынга союп салышты.
Казак, кыргыз, калмагы
Жыргап жатып калганы.
Манжудан келген журт үчүн
Атасы өлгөн баланы
Бий көтөрүп алганы,
Каратоко Мажик деп
Кабары кийин калганы.
Камданбай Жакып калбады,
Казак, кыргыз баарына,
Баягы Дөгөн карыга:
— Алсаң менде мал деди,
Ар түлүгум бар деди,
Алтын менен зар деди,
Барымды менден ал деди,
Бирок, балама көзүң сал деди.
Аскерге келген адамды,
Айылга жүр деп аларды
Баштап Жакып барганы,
Бая бий көтөргөн баланы,
Бириң койбой жүргүн деп
Баштап алып бай Жакып
Айылына барганы.
Жетимиш үйлүү тууганы
Бүгүн жетү жүз колду кондурду,
Жеп-ичкен жактан болтурду.
Эртесинде шашкеде
Элдин баарын жыйнатып,
Ата уулудан аксакал
Ат минсеңер жол деди,
Аягынын баарына
Аруу* жакшы тон берди,
Аттаныңар, кайтыңар,
Аман-эсен бол деди.
Ата уулулар ат алып,
Ар тарапка жол салып,
Аскер кайтып кеткени.
МАНАС ЭСЕНКАНДЫН ЖИБЕРГЕН
ТЫҢЧЫЛАРЫН ЖАЙЛАГАНЫ1
Жана жазга жеткени.
Баягы Манас баланын
Дагы көргүн неткенин.
Ушу күндө Манастын
Он бирге жашы жетиптир.
Жылкынын туур маалы деп,
Алты ай өтүп арадан
Барып көрөм аны деп
Айбанбоз минип алганы,
Төрт асый болгон мал экен,
Төөдөй шаңы бар экен.
Атка минип аргытып,
Айбанбоз менен каргытып,
Балалыктан эригип,
Бара жатыр желигип.
Жолдо жаткан топтогон,
Жол боюнда оттогон,
Эн тамгасы бир башка,
Өз жылкысы окшобойт,
Өңкөй баары сур кашка.
Миңге жакын карааны,
Билейин деп жаш бала
Аралап жетип барганы.
Көрө салып тааныды,
Бая төрт бала турушуп,
Төбөлөшүп урушуп,
Козу союп кондурган,
Коногун кылып оңдурган,
Аксакалы Айнакул,
Анын экөөн таап алганы.
Экөөңөр бери жүргүн деп
Ээрчитип жолго салганы.
Амандыгын сурашып,
Ат жарышып чурашып,
Бай Жакыптын жылкысын
Баарын корүп бек айтып,
Айдаңар бери жылкыңды
Мага жакын деп айтып
Барды Манас кошуна*,
Жылкычынын кашына.
Жылкычыдан сураса
Субайды сыртка салдык деп,
Тубары жыйырма миң экен,
Түзгө келип калдык деп,
Манаска айтты баянын.

1 Оригиналда мындай тема жок.
www.bizdin.kg
Жыйырма эки миң экен жылкысы,
Жыйып баарын алганы,
Кысыр эмди тайлардан
Үчтү союп салганы.
— Үзүрүн көргүн сиздер деп,
Кошунан майын агызып,
Жылкычынын бириндей
Кошо жатып алганы.
Кошту тигип жанаша,
Кылганынын баарысы
Оюн-күлкү тамаша.
Бетегесин жулдуруп,
Белгини жерге урдуруп,
Беш чүкөнү бир дешип,
Белсенип ордо кир дешип,
Сызып алып сызыкты
Кыйлача кылып кызыкты,
Жерди чийип салышып,
Желпинишип алышып.
Жер жайнаган жылкы бар,
Күндүгүнө бир тайдан
Кармап келип союшуп,
Карап турса мүнөзү
Кан заададай* болушуп.
Жалпак жыгач чаптырып,
Чараларын оюшуп,
Бир жагына бир тогуз,
Бир жагына бир тогуз
Үй чыгарып коюшуп,
Ою менен олтуруп,
Ташын салып толтуруп,
Тогуз коргоол ойгону,
Ордо, тогуз коргоол деп
Жаш Манас кылып койгону.
Баштаптыр Манас ордону,
Ордо деген оюнду
Бизге мурас койгону.
Тогуздан коргоол салганы,
Бу Манастан калганы.
Алда билет бу сөздүн
Чыны менен жалганын.
Жол боюнда ордосу,
Атып жаткан ордону
Отуз эки жолдошу.
Он алтысы бир тарап,
Жана он алтысы бир тарап,
Ордого кызып анталап.
Аны таштап салыңар,
Ары түбү Чоң Бээжин,
Андан кабар алыңар.
Баш карматкан канча жан,
Падышасы экен Эсенкан.
Калдайдан* кабар угуптур,
Хан да болсо Эсенкан
Кайгыланып туруптур.
Аты Жакып, түрк деп,
Ааламдан ашкан бай экен
Алтай жакта жүрүп деп,
Жери Шыйкуу, Суушаңда
Калаасы Кара-Шаар болуп,
Жердеген экен ошондо.
Байлыгына мактанса
Жеткирбейт экен көп жанга.
Мурунтадан бу Жакып
Бурут* окшойт куу Жакып,
Жеркен, Котон куюшу,
Сонор-Көл экен туругу.
Алтай тооңо келиптир,
Мал — дүнүйө жагынан
Бүткөн экен жумушу.
Элүүгө жашы келгенче
Эч бала көрбөй туруптур,
Баласы жок, малы көп,
Байкуш болуп куруптур.
Алты жыл болду нак быйыл
Баркыраган ыйлаган
Баланын үнүн угуптур.
Баланы жерден алганда
Бар жандын эси чыгыптыр.
Бери болсо тоюна
Беш жүз бээ союптур,
Атын Манас коюптур.
Аркы уругу түрк дейт,
Акылмандар баары айтат
Ааламга салат түлүк дейт.
Чоң Бээжинге ок атар
Чоңойгондо жүрүн дейт.
Ою терең аярлар
Аларда бар мындай кеп:
Паашадан буйрук уксак деп,
Баштап аскер чыксак деп,
Акылмандар муну айтат
Бар тамырын кырксак деп.
Эсенкан элге кеп айтат:
— Эй, калайык, деп айтат,
Түрктөн катын туубайбы,
Бир катыны тууду деп
Дүүлүксөк кудай урбайбы.
Чантуудан* катын туубайбы,
Чантуудан катын тууду деп
Мен чаң салсам кудай урбайбы.
www.bizdin.kg
Менден аркы чоң атам
Дуушаңгөр пааша тушунда
Чантуунун көбүн таратып
Чачты деген ушунда.
Ошондо келген түрктүр,
Маңгулдун элин бакалап,
Алтайдын тоосун жакалап,
Анда алты зубун калмак бар,
Калмактын калкын аркалап,
Араң жүргөн буруттур*,
Алтымыш жылдан бер жакка
Бизге букара болуп туруптур.
Катыны эркек тууду деп
Биздин калдайды* кудай уруптур.
Жаңы тууган баладан
Жаны коркуп калбаган,
Эми тууган баладан
Эси чыгып бир жолу
Эс-акылы калбаган.
Кандыгымды билдирем,
Жаңы тууган бала үчүн
Калкты кантип бүлдүрөм?
Паашалыкты билдирем,
Бар жокту кантип бүлдүрөм?
Же көтөрүп чыккан туусу жок,
Же кулак тунган чуусу жок,
Же көп жыйнаган колу жок,
Паашадан аскер барууга
Байкап турсам жолу жок.
Андай кылбай а көрө
Аңдап ишти кылалык,
Жарымы калмак, жарымы сарт,
Паашалыктай мал сойгон
Жакып чантуу кандай март,
Жыйырма-отузун чакырып,
Казыналык төөдөн
Кырк-элүү төө ыйгарып,
Алты кытай доргосун*,
Ага кошуп жолдошун,
Казыналык асыл пул
Төөгө жүктөп арттырып,
Орто-Азия журтуна
Ой менен тоого саттырып,
Жакыбы кандай жерде экен,
Баласы Манас эр бекен,
Дайындан жерин көрүшсүн,
Каяша кылып биздерге
Кол салуучу эл бекен,
Же корголоп жүрүп бай болгон
Менин комутум толбос кем беке
Кандайлыктан бул иштин
Кабары мында келди экен,
Калкына барып пул сатып,
Алтайдын тоосун аралап,
Каңгайдын калкын каралап,
Шыйкуунун элин шыпырсын,
Таңшаңдын тоосун так басып,
Керме тоону сыдырсын,
Кебездин тоосун кыдырсын,
Ополдун тоосун ойлосун,
Анжиян кире койбосун,
Кашкардан кайра тартсын деп,
Казыналык дүнүйөдөн
Канча сонун артсын деп
Кылдырды соода ханыңыз,
Кызыгын көрүп алыңыз.
Бээжинден чыгып алыптыр,
Беш айдан бери жол жүрүп
Алтай тоонун оюнда,
Аземил суунун боюнда,
Ойноп-күлүп жатышып,
Ордолорун атышып,
Ордого оюн салыптыр,
Бая ойрон болгон кербендер,
Эсенкандын алдынан
Эл кезмекке келгендер,
Ордосу жолдун бетинде,
Атып аткан ордону
Алар жан деп кайдан ойлонду.
Атып атып чүкөгө
Ичке түшүп имерип,
Томпой менен жиберип,
Чертүүгө Манас барганы.
Төөңдү тышка тарткын деп
Четкилер айтып салганы.
Төө тартпасак нетет деп,
Койчу, чүкөсү ок беле
Эмнеге алы жетет деп,
Жетелеген сартын көр,
Калмагы кошо тепеңдеп,
Хан кишиси болгон соң
Бу канте коёт экен деп,
Катар-катар төөсү
Ордонун четин кечкени.
Томпойго Манас жеткени,
Томпойду колуна алганы,
Кулжадан алган эңкени
Кошо коюп калганы.
Томпойдун тийген учунан,
Манастын черткен күчүнөн
Астыңкы төөнүн соңгусу
Төө мылтыктын* огундай
www.bizdin.kg
Черткенде сака жеткени,
Төө шыйрагын сындырып,
Төө кырданып кеткени.
Бир эңкеси барыптыр,
Астыңкы эшек бутуна
А да тийип калыптыр.
Жыгылды эшек, сарт калды,
Кыйынчылык көрдүм деп
Кытайларга даттанды.
Бул кандай кыйын бала деп,
Ушу жерде Манасты
Улуктан келген кытайлар
Урабыз деп чаң салды.
Буту сынып төө калды,
Бу жолдошум жөө калды.
Карма-карма-карма, деп,
Как ушуну байла деп,
Таталап* кытай калганы.
Кармамакка Манасты
Жабыла алтоо барганы,
Карматпайбыз аны деп,
Жанындагы отузу
Жабыла колду салганы.
Калмак, сарты, кытайы
Карсылдашып калганы.
А дегенде эр Манас
Кыйынсынган кытайдын
Башчысын кармап алганы,
Кармаша кеткен жеринде,
Карк алтын кемер белинде,
Бекемдеп кармап алганы,
Көтөрүп жерге салганы.
Көтөрүп жерге бир уруп,
Көөдөдөн басып бир туруп
Чилдей башын жулгандай,
(Балбандык эмей бул кандай),
Башын жулуп алганы.
Кызыл өңгөч кыйылып,
Кекиртеги жыйылып,
Башкасы калды зоңкоюп,
Башы калды томпоюп,
Башчысы мунун өлгөн соң
Баягы турган желдеттер
Баары коркту сумсайып
— Сумсайбаңар баатыр деп,
Буларга мен сонунду кылам акыр деп,
Кырк беш төө жүк экен
Олжо кылам такыр деп,
Он калмакты койбоңор,
Берки турган беш кытай
Бешөөн тең союп тойло деп,
Сарттын онун калтыр деп,
Баарын олжо кылыңар
Кырк төөдөгү малды деп,
Ордону кызыл кан кылды,
Ойротко муну даң кылды,
Өлтүргөнү буларды
Он алты капыр жан кылды.
Калмагы, кытай өлгөнү,
Сарттын баары самсаңдап,
Жан кыйба деп тамтаңдап,
Жаныбызды кыйба деп,
Жалынып сизге турубуз,
Торгун*, тубар*, асыл пул,
Артып жүргөн пулубуз
Хан казына мал деди.
Карк алтын дүнүйө пулу бар,
Доолон*, чүчтө*, буулум* бар,
Кудай айдап жеткирген,
Сизге ылайык пулу бар.
Алгын мынча малын деп,
Хандын келдик кашынан,
Ушу жолго салба деп
Айттым эле башынан.
Үрүстөмдөй иш кылган,
Балбандык кылган жашынан
Манас деген бала деп,
Барып келгин ага деп,
Билип келгин даана деп,
Эсенкан буюрду бизди деп,
Эң сонун көрдүк сизди деп,
Атасы ким, аты ким,
Аркы уругу, заты ким,
Билсек дешип сурашты,
Бири айтпай баары чуулашты.
Анда Манас билди да,
Арсаң-арсаң күлдү да:
— Атам Жакып, Манасмын,
Ары тарт десе болбостон
Акылыңдан адаштың.
Төөмүн буту сынды деп
Бу дөөгүрсүгөн кандай кеп?
Кытай менен калмакка
Бу өлүшү жакшы эп.
Оюңа жаман албаңар,
Ороюң чочуп калбаңар.
Ойрон болгон буларды
Шыйрактан байлап алыңар,
Жылгага сүйрөп салыңар.
Колунан байлап алыңар,
Коктуга сүйрөп салыңар.
www.bizdin.kg
Кыпындай неме койбостон
Кийимин тоноп алыңар,
Кидирбеңер баарыңар.
Манас айтып салганы,
Макул болот, мырзам, деп
Баары кабыл алганы.
Манас муну сүйлөдү:
— Жылкычыдан чап деди,
Бай Жакыпты тап деди,
Акбалтаны алыңар,
Бердикеге кабар бериңер,
Бери жакка алып келиңер,
Дамбылдага кабар салыңар,
Азыр келсин баарысы,
Ак сакал Жакып карысы.
Койчуга кошо кабар сал,
Койбой баарын жыйып ал.
Ошпур менен Саламат,
Ошондогу жамагат
Баары келип калсын деп,
Манастын тапкан дүйнөсүн
Байкап бөлүп алсын деп
Кабар салды калкына,
Карап тургун Манастын
Кыла турган салтына.
Эртеси күнү бешимде,
Түш эңкейген кезинде
Жакып бай келди карпайып,
Акбалта менен Бердике
Алда эмине жумуш деп,
Дагы Манас тим жатпай
Ким менен кылды уруш деп,
Дамбылда менен Түнөгөр
Бу да келип калыптыр,
Койчу, айылдагы адамдар
Жуда келип калыптыр.
Ошпур менен Саламат,
О жактагы жамагат,
Мажик менен Дөгөндү,
Манжулуктун адамы
Баары жүрдү тамамы,
Жыйылышып алганы.
Кытайдан келген кырк беш төө,
Бая турган он сарт жөө,
Буларга көзүн салганы,
Жаңы көрүп Жакып бай
Айран азыр калганы.
Чакыргандын баарысы
Чапкылап келип калышты.
Аксакалдуу карысы,
Акылдашып баарысы:
— Мынча төө, жүк малды
Буларды кайдан таап алды?
Карандай мойну бир кулач,
Казыналык нардан го?
Үстүндөгү жүктөрү
Карк алтын кымбат зардан* го?
Артканынын баарысы
Ар бир сонун малдан го?
Башчылары жоголгон,
Бу байкуштарга не болгон?
Бирди көрмөк болдук го
Бу Манастын дартынан,
Издеп чыкпай коёбу
Ушунча малдын артынан.
Албасакпы, алсакпы,
Же кайсы жерден келсе да
Как жайыңа баргын деп
Карап турган сарттарды
Кайтарып жолго салсакпы?
Карап бекер турбайлы
Кабарын сарттан сурайлы.
Акыл кылып баарысы,
Акбалта, Жакып карысы
Кеңеш кылып кеп сурайт,
Кербен болгон сарттардан
Кеп айтыңар деп сурайт:
— Байсыңарбы өзүңөр,
Баяндап айткын сөзүңөр,
Башка жакта дүйнөнү
Көрбөгөнбү көзүңөр?
Көргөн-билген баарын айт,
Кайдан келдиң өзүңөр?
Кытайдан чыккан бай бекен?
Кылымды баскан жан бекен?
Кыйлача сонун нар экен,
Нар үстүндө арттырган
Кыйла сонун мал экен.
Айтыңарчы жайын деп,
Аныгын уксак дайын деп,
Казак, кыргыз калкы бар,
Карыя Жакып каркыбар
Сарттардан жайын сурады.
Сарттар коркуп сабыркап
Кол куушуруп турады.
Уйгурдан болот учубуз,
Түрктөн болот түбүбүз,
Кумулдун ары жагында
Шаа-Шуңга деген шаарда
Оокат кылып жүрүбүз.
Хандан кабар келгени:
Сооданын тилин билгенден,
www.bizdin.kg
Жүрөгүн дүйнө тилгенден,
Көптү көргөн көсөмдөн,
Тилге жүйрүк чеченден,
Ток, ачкага бекемдеп
Он сарт бизге келсин деп,
Беш
-алты жылга бел байлап
Кызмат кылып берсин деп,
Хандын келди кабары,
Зуңдуңдан* келди чабары.
Токсон төрт үйлүү киши эле
Өңкөй уйгур балдары,
Ошонуңар баргын деп
Ол
ор бизди каалады.
Каалагандан кайталбай,
Барбайбыз деп айта албай,
Пейли катуу сиздер деп,
Меңкээриген биздер деп,
Акылга толук сиздер деп,
Араң жүргөн биздер деп,
Бал
а
-чака, ургаачы,
Баарыбызга бу түйшүк
Барбайм деп карап турбачы.
Хан жардыгы катуудур,
Каарланса сап кылып*
Баарыбызды атадыр.
Барбаганың болбос деп,
Хандын сөзү болгон соң
Каяша кылган оңбос деп
Элибиз айтып салганы.
Эсенкандын зуңдуңу*
Не кечиктиң мынча деп
Энтелетип калганы,
Токсон төрт үйдөн он киши
Топтотуп айдап алганы.
Жер кадамдап жол жүрүп
Ордосун көрдүк ханынын,
Орчун Бээжин шаарынын.
Не кылар экен бизди деп,
Кара жандын камын жеп,
Карап турдук бүгүлүп,
Хан алдында жүгүнүп,
Карып жандан түңүлүп.
Алты кытай, он калмак,
Аскерден бөлүп куп тандап,
Казыналык нарынан
Камдатып айдап баарынан,
Төөнүн баарын чомдотуп,
Төө жарагын оңдотуп,
Казыналык малынан,
Ар сонундун баарынан,
Алтын
-күмүш зарынан*
Аты улук Бээжин шаарынан
Жүктүн баарын арттырып,
Жүндөн аркан тарттырып,
Жүрөрдө бизге кеп айтты: — Алтай, каңгай аралап,
Аңгирени* сыдырып,
Ар жагы Эртиш дарыя бар,
Соода менен кыдырып,
Кашкарга кадам салыңар,
Малдарыңдын баарысын
Кара мал кылып алыңар.
Кан тоосунун оюнда,
Санар талаа боюнда
Алтай деген эл бар деп,
Алты зубун калмактын
Жердеп турган жер бар дейт,
Так ошого каралдаш
Түрктөн келген эл бар дейт,
Ошол элдин ичинде
Аты Жакып эр бар дейт,
Баласы аты Манас дейт,
Кандай экен баласы,
Ал Жакыптын Манасы.
Бузук болсо билгин деп,
Эгер бузук көрүнсө
Тирсегинен илгин деп,
Насия мал бергин деп,
Ар борумун көргүн деп,
Аралап анык жүргүн деп,
Ачып көзүң көргүн деп,
Бузуктугу чын болсо
Мында кайтып келгин деп,
Аныктап билсең кабарын
Айтып бизге бергин деп,
Өтүрүк сөз — өлгөн сөз,
Жалган айткан жаман сөз,
Убал кылбай бирөөгө
Укканыңды айтпагын,
Көрмөйүнчө көз менен
Айтып келбе бу жерге
Бирөө айткан сөз менен.
Бай деп айтты бабасын,
Аралап Алтай талаасын,
Аныктап билип баласын,
Көз менен көрүп Манасын.
Урматтап бизди узатты,
Көрмөк үчүн шу жакты.
Кызмат кылып төөчүгө
Кыйладан бери жол жүрдүк.
Кызык жолду биз көрдүк.
Беш ай болду чыкканы,
www.bizdin.kg
Кары-жашы бар бекен
Бээжиндин шаарын укканы,
Алты кытай башчысы,
Сооданын жолун аччусу,
Он калмак эле кошчусу.
Кызматкери биз элек,
Кыйшыгы жок түз элек,
Кече күнү биз келсек,
Бурулбай жолго түз келсек
Ордодон тышка чык деди,
Айткан сөздү ук деди.
Айткан сөзүн укпадык,
Жолдон тышка чыкпадык.
Жолду түзөп алыптыр,
Жолго оюн салыптыр.
Астыңкы төө жетелеп
Ордого кадам салганы,
Чык дегенди укпайт деп
Томпоюн колуна алганы.
Чоң чүкө төөгө жеткени,
Шыйрагына тийгенде
Буту сынып кеткени.
Төөнүн буту сынган соң,
Төрөбүз өкүм кылган соң,
Кармагын деди баланы,
Калмактары жыйылып
Балага колду салганы.
Отуз киши жабылды,
Ошолордун баарысын
Өлтүрмөккө камынды.
Кытайдын эң кыйыны
Балага каршы турганы,
Бала аны кучактап
Көтөрүп жерге урганы,
Көөдөнүнөн бир басып,
Шол жерде башын жулганы.
Он алтысын өлтүрүп,
Оңдонуп карап турганы.
Не кыларын билбейбиз
Эми бизди булары.
Түндө бизди кондурду,
Конок кылып оңдурду.
Эмдигисин билбейбиз
Кандай заман болорду.
Сарттар айтып салганы.
Санап туруп бай Жакып
Акылынан танганы.
— Эй, ага-ини болгон көпчүлүк,
Аңдаңарчы бу кепти,
Акыр мага түшүптүр
Аябаган көп түлүк.
Алтымыш келген жашымды,
Акыры балам жутат бейм
Азапка калган башымды.
Бээжин бекем жер деген
Беш уруу кытай эл деген,
Беттешкен аман келбеген,
Каканчындын* калкы бар,
Канча түрлүү алпы бар,
Катылгандын баарысын
Канын ичкен салты бар.
Кылым журтка катылып
Кыйынга калган экемин.
Хандуу журтка катылып
Калбага калган экемин.
Кара башым калкалап
Кайсы жакка кетемин?
Эсенкандын малы экен,
Не сонуну бар экен.
Башкага тийип болорбу,
Паашага тийген оңорбу?
Карага тийип болорбу,
Ханга тийген оңорбу?
Карап турган ага-ини
Кандай кылсак эп болот?
Калбайт деймин тукумум,
Бу кандай кыйын кеп болот?
Муну айтып Жакып бай
Муңайып турду бир далай.
Акбалта чалы кеп айтат,
— Ай, Жакып бай,— деп айтат
— Болсо бала шок болсун,
Шок болбосо жок болсун.
Ак жазганын көрбөйбү,
Ажалдуу жан өлбөйбү.
Кытай келип калганча,
Кырып бизди салганча
Азыр алып туралык,
Абыдан малга туналык.
Алтайдын тоосун жөлөндүк,
Андан мурун соо белек,
Кыпкызыл канга бөлөндүк.
Беш айлык жолдо Бээжин бар,
Бээжин бизди не кылар?!
Алты айлык жолдо Бээжин бар,
Ант урган кытай не кылар?!
Алты зубун калмагы
Аз болгондо төрт жүзүн
Балаң Манас жалмады,
Алты айга жакын болуптур
Кана, келип кырып салганы!?
Арууланып алардан
www.bizdin.kg
Кутулар шайман калбады.
Кудай салса көрөрбүз,
Жазганына көнөрбүз.
Кейип турбай курулай
Кеңешиңер, жөнөйбүз.
Карыясы Акбалта
Кайрат айтып салганы,
Отургандын баарысы
Оң сөз дешип калганы.
Өлгөн жан кайта кобобу,
Өкүнгөн менен болобу?!
Кеткен жан кайта кобобу,
Кейиген менен болобу?!
Сабыркоодон не чыгат,
Сарсанааны коёлу.
Балта чал сөзү токтолду,
Ачууланып эр Манас
Атасын көздөй октолду: — Айтыңызчы, атаке,
Акылыңыз канаке?
Кудай салган ажалдан
Кутулган жүргөн экенсиң.
Куу дүйнөнүн түбүнө
Куусаң кантип жетесиң?
Курулай корко берсең сен
Куураган бойдон кетесиң.
Коркуп жүрүп кор болуп
Корлукка көнгөн экенсиң.
Кансырап айтпай сөзүңдү,
Хандан кыстоо сөз келсе
Кармап бергин өзүмдү!
Кадыр алда кудурет
Канча дүнүйө мал берип
Ач кылыптыр көзүңдү.
Калмак, кытай биригип
Кастыгы менде турбайбы,
Калмактан коркуп калтырап,
Кытайдан коркуп кылтылдап,
Жүрсөм кудай урбайбы.
Эсенкандын өзүнөн,
Кабарын угуп турамын
Сарттардын айткан сөзүнөн,
Казынанын малы экен,
Калмак, кытай бириксе
Кастыгы менде бар экен!
Кырк беш төө жүк малды
Кырк ата уулу эл алды.
Ар кайсысы талашып
Нар тазасын алыптыр,
Бая жилиги сынган кызыл нар
Бай Жакыпка калыптыр.
Нарды а жерге сойгону,
Жүгүн жерге койгону.
Жүгүн чечип караса
Зумурут*, көөхар* таш экен,
Жубар бермет* кошо экен.
Берки жүргөн кырк беш төө
Баарысына тең келген
Асыл дүнүйө ушу экен,
Кадырын билген караса
Бир шаардын малындай
Баркын билсе бош экен.
Албарс менен шам чырак,
Буулум*, доолон* кошо экен.
Төрт айгырга жүктөтүп,
Кийиз салып бүктөтүп,
Бай Жакып алып жөнөлдү.
Баргандардын баарысы
Дүнүйөгө өмөлдү.
Он эки жарым жашында
Отуз жигит кашында
Жатсын Манас ушунда.
Аны таштап салыңыз,
Ногойдун Ороз уулунун
Кабарын угуп алыңыз.
ЖАКЫПТЫН АГАСЫ
БАЙДЫН БАЯНЫ
1
Орозду деген кишинин
Он баласы бар экен.
Ону бирдей караса
Оңбогондой жан экен.
Аксакалы Чагатай,
Экинчиси Чегетай,
Үчүнчүсү Көбөтай,
Төртүнчүсү Бөбөтай,
Алтынчысы Бабатай,
Жетинчиси Сабатай,
Сегизинчиси Кабатай,
Тогузунчусу Тобатай,
Онунчусу Ордобай.
Опол тоонун ар жагы,
Орчун Даң
-Дуң бер жагы
Ыраңдыны жайлаган,
Атасы Ороз баш болуп
Алтымыш бээ байлаган.
 1 Тема оригиналда жок.
www.bizdin.kg
Алты
-алтыдан болушуп,
Ачууланса кай күнү
Абыдан жатып өлүшүп,
Уштаганы жазылбай,
Урушканы басылбай,
Кармаганы жазылбай,
Камашканы басылбай,
Беш
-бештен болуп алышып,
Белсенишип салышып,
Бети
-башын жарышып,
Аны менен тим болбой
Бек алдына барышып,
Берип малын салышып,
Береке кетип калышып.
Атасы Ороз хан болгон,
Алар өсө элегинде
Караган канча жан болгон.
Балдарынын согушунан,
Сабырынын жогунан
Орозду карып каң болгон.
Ороздунун иниси,
Анын аты Бай болгон.
Байдан эки бала бар,
Байкап кебин караңар.
Улуусу аты Бакай дейт,
Нускалап угуп сөздү жейт,
Кичүүсү аты Тайлактыр,
Айылдын көөнүн жайлаптыр.
Байдын эки баласы
Дүнүйө жыйып шайлаптыр,
Ороз уулу ээ кылбайт,
Мал
-башына ээ болбой
Тарттырып шору кайнаптыр.
Алыс кетер арга жок,
Тарттырбаска дарман жок.
Ороз уулу тууганы
Оолактатып кууганы,
Оңдурбайт деп буларды.
Ээ болбой малына,
Эми келди Байыңыз
Кашкар менен Жеркендин
Как ортосу шаарына.
Жедик тууган токмогун,
Жеркенге келип токтоюн.
Жеке кеткен Жакыптан
Жетип кабар жоктоюн.
Көйкапка кеткен Үсөндү
Көрөмбү деп күсөдү.
Бай Бакайга кеп айтат,
Балам, уккун деп айтат: — Ороз уулу оңбоду,
Койгун десек болбоду,
Кордогонун койбоду.
Эрестешип турушат,
Эки
-үч күнү тим турбай
Эрегишип урушат.
Арадан алты күн өтпөй
Ач бөрүдөй жулушат.
Белсенишип турушат,
Беш күн өтпөй урушат.
Камчы, таяк алышат,
Кандайлыгын билбеймин
Карсылдашып калышат.
Канын төгүп бир
-бири
Хан алдына барышат,
Кайтып келип калышат.
Бай балдары кайда деп,
Малын бери айда деп
Балааны бизге салышат.
Кашкар, Жеркен бакалап,
Кара сууну жакалап,
Өз туугандан жат болуп,
Ороздунун балдары
Өмдүгүн койбойт ар качан
Өзөккө түшкөн дарт болуп.
Тууганбыз десек болбоду,
Душмандан бетер кордоду.
Бай балдары жалгыз деп
Басабыз деп ойлоду.
Мал талашсак кокустан,
Бизге салат ойронду.
Атакеси Бай туруп
Бир күнү муну ойлонду.
Жеркен какыр жер экен,
Кашкарыңа карасак
Суусу булак, жери таш,
Баары душман, эли кас.
Мал багуучу жери аз,
Балам, Бакай, ойлонуп,
Башыңды алып мындан кач,
Масың тарап, көзүңдү ач.
Алгын деди сөзүмдү,
Ачкын деди көзүңдү.
Сар
-Колдо калды тууганың,
Зардабына чыдабай
Зарыгып келип турганым.
Аз болгон соң атадан
Абыдан менин курганым.
Эки балам сен болдуң,
Эмгектүү карган мен болдум.
Ороздунун он уулу
Ойло балам сен муну,
www.bizdin.kg
Биздин малды алгандан
Бүткөндүр деймин өз куну.
Жашың жетти он сегиз,
Жайытта малың куп тегиз,
Аттар жалдуу, төө семиз.
Ат току, балам, минейин,
Айбалтам белге илейин,
Алда деп жолго кирейин.
Алтайдын тоосун чалайын,
Ары чети угушум
Шыйкуу деген жер бар дейт,
Чын ошого барайын.
Ыраактап кетер жол барбы,
Ынтымак салар эл барбы?
Бө
ө
р
ү жазы жай барбы,
Баш калкалар бай барбы?
Кенже Жакып инибиз,
Кечпейт го мында күнүбүз,
Өлүү бекен, тирүүбү?
Тирүү болсо Жакыбым
Жалгыздыктан зарланып
Ыйлагандын бириби?
Бар болсо байкап билейин,
Башымды кошор бекен деп
Бар кудайдан тилейин.
Өлгөнү болсо көрөйүн,
Өкүрүп кайра жөнөйүн,
Балдарым сага эп болсо
Алтайдын тоосун аралап
Азыр бир барып көрөйүн.
А сөздү айтып Бай турду,
Акылын айтып жай турду.
Баласы Бакай кеп айтат, — Барыңыз, ата, деп айтат.
Болот деп угам эли бай,
Малга жакшы жери жай.
Өзүбүз жерин чалалык,
Ошондо жакшы жер болсо
Ороздуга кабар салалык,
Аларды да чакырып
Кашыбызга алалык.
Быйыл он үч жыл болду,
Бай Жакып белин бууду деп,
Уктум эле уламыш
Чыйырдынын катыны
Шакан эркек тууду деп.
Ошондогу баргандан,
Ат чабышкан балдардан.
Барып келдик анда деп,
Олжо алышкан чалдардан,
Ошондо мен уккамын
Ойноп жүргөн балдардан.
Башка Жакып болбосо
Байкай турган бир кеп го,
Бөлөк Жакып болбосо
Ойго алышың сизге эп го.
Баргын ата, көрүңүз,
Алтай деген кайда деп
Айныбасын көөнүңүз.
Бакай айтып салганы,
Макул болду бармакка,
Бай жөнөлүп калганы.
Күдүрлөгөн бор менен,
Күпүлдөгөн шор менен,
Жетиген кыям жол менен,
Эки конуп арага,
Алтымыш тогуз жашы бар
Бай жолуна салыптыр,
Үчүнчү күндө түш ченде
Мелтиреген бир жапан
Чөлгө келип калыптыр,
Арык казган алты миң
Элге келип калыптыр.
Өөдө
-төмөн өткөндү
Өмөлөп кармап алчу экен,
Өзүнө арык каздырып,
Атын союп салчу экен.
Башкарганы арыкты
Басаңкул аттуу сарт болгон.
Баскан менен тургандын
Жүрөгүнө дарт болгон.
Ал арыкты каздырган,
Абалда шайтан аздырган
Нескара деген дөө болгон.
Көлүгүнөн* айрылып
Көп адамдар жөө болгон.
Атын союп, көлүгүн,
Арыктын таштайт кырына
Адамдардын өлүгүн.
Кетмен чаап шакылдап,
Башчы болгон Басаңкул
Басылбай сүйлөп бакылдап,
Мандикердин* баарысы
Бая Басаңдан коркуп калтылдап.
Байкуш Бай муну билбеген,
Барып калды салпылдап.
Чалга көзүн салганы,
Чапа кармап алганы.
Жер чалам деп желигип
Бай балаага калганы,
Балдарын ойлоп зарланды.
www.bizdin.kg
Байдын атын союшту,
Байкуш кылып коюшту.
Кетмен берди колуна,
Кептин кара соңуна.
Чалга арык каздырып,
Чарчадым десе түк болбойт
Чап бачым деп шаштырып.
Эки жарым күн болду,
Чалдын аты ким болду,
Чарчадым, эми болдум,— дел,
Чал суналып тим болду.
Чал жыгылды көргүн деп,
Арыктын сүйрөп кырына
Топурак үйүп көмгүн деп
Кырга сүйрөп салганы,
Жерди чалам деп келип
Кызыкка бу чал калганы.
Көңдөйүндө кырчындын
Көөдөнү ачык калганы.
Көрүп жаткан көзү бар,
Көкүрөктө эси бар.
Багын ачып кудайың
Башына бак конуучу кези бар.
Арык ээси Нескара,
Аңдап угуп сөз кара.
Ээси менен сүйлөшүп,
Эс үйрөтчү мал экен,
Аты болуп сүйлөөчү
Ажына* менен жин болуп
Алты шайтан бар экен.
Караса көзгө илинбес,
Кармаса колго билинбес,
Нескараны колдогон
Элүү балбан дөөсү бар,
Эртели-кечти эки убак
Чабдар аты бар экен,
Азгырып айткан сөзү бар.
Көрүнбөйт анын көзүнө,
Көрүнбөсө мейли деп
Ишенет анын сөзүнө.
Алтындан бутту* койгун деп,
Ар качан башыңды ургун деп,
Алда деген нак ушу
Айтканын кылып тургун деп,
Жарлыгы жалган түк болбойт,
Жаман деген жан оңбойт,
Жамандык көргөн күнүңдө
Жалынып келсең чоң колдойт.
Бут койдуруп бултуйтуп,
Эки ууртун дулдуйтуп,
Алтындан кылган баштарын,
Осмодон койгон каштарын,
Көөхардан* кылып көзүнү,
Көркүн оңдоп өзүнү.
Сары алтындан бой кылып,
Забар* зерден* кол кылып,
Инжиден* сайып тиш кылып,
Жыргатчуудай иш кылып,
Эрди, мурду зумурут*,
Эртели-кечти кызматын
Эрикпей кылып олтурат.
Айтканыбыз болот деп
Ал шайтандар кутурат.
Дөө, шайтан, жин болду,
Колдон согуп кудай деп
Жөөлүгөн мындай ким болду.
Аны ошо жерге таштаңыз,
Аттын кебин баштаңыз.
Эр Нескара дөө деди,
Өзүң мага ээ деди.
Өлбөй турган камыңды
Ушу баштан же деди.
Алып аткан алышын
Анык ырас билемин
Ай талаада калышын.
Айткан кебим бу деди,
Алып аткан алышың
Ак-Суудан чыккан суу деди.
Алтай тоосун жердеген
Түмөндөгөн жылкы бар,
Айдап бери куу деди.
Аркаңдан салат ошондо
Ногой деген чуу деди.
Ошо чуунун ичинде,
Толо элек азыр күчүнө,
Манас деген бала бар,
Эсиңе муну сала бар.
Отуз нөкөр кашында,
Быйыл он үч жашында,
Аземил суунун башында,
Тийип жылкы ал деди.
Артынан келген куугунга
Тиктеп көзүң сал деди.
Ал жылкынын ээси
Жакып аттуу чал деди.
Жакыпты коюп, баласын,
Жалгыз туума Манасын
Куткарбай кармап ал деди.
Куткарып ийсең курудуң,
Жалганы жок мунумун.
Качырып ийсең кайгырдың,
Кара жандан айрылдың.
www.bizdin.kg
Балтыр эти толо элек,
Балбан чагы боло элек,
Умтулуп уруш сала элек,
Уруштун ыгын ала элек,
Чаң Көзүнө толо элек,
Чабышка камбыл боло элек
Уюган чаңга кире элек,
Уруштун ыгын биле элек.
Ушу күндө тутпасаң,
Урушуп аны жутпасаң
Оёр эки көзүңдү,
Ойлонгун менин сөзүмдү,
Акырында ал Манас
Ойрон кылар өзүңдү.
Манасты барып сой деди,
Айдап келип жылкысын
Арыкчыга кой деди,
Арык казган сойсун деп,
Адамдын баары тййсун деп
Эгер тийсе колуңа
Манастын көзүн ойгун деп
Чабдар ат болуп сүйлөдү,
Нескараны бийледи.
Алданын көргүн ишини,
Айдап чыкты Нескара
Алты миң ашык кишини,
Мандыкердин* баарысын,
Жашы менен карысын.
Кулундардын баарысы
Кара кулак болду деп,
Кур аттар майга толду деп,
Ыраңдын* башы солду деп,
Кулан жайлоо, Куу
-Тезге
Жылкы салчуу бир кезге
Көктөмөнүн артында,
(Көргүн Жакып салтына,
Көзү жетпейт адамдын
Чыны менен калпына),
Жайлоосу Жашыл
-Көл экен,
Өлкөгө барып конору
Кулан жайлоо бел экен,
Күн жүрүш жагы — түштүгү
Ку
у
-Тездин ою дээр экен.
Кулан жайлак барам деп,
Кабарсыз калды балам деп,
Малым менен баламдан
Барып кабар алам деп,
Туучунак менен болкоюп,
Абаңыз Жакып золкоюп
,
Атына минип алыптыр,
Аралдан чыгып барыптыр.
Алты күнү жол жүрүп,
Аңгирге барчу жол менен,
Алты миң ашык кол менен
Нескара жолго салыптыр.
Эл карасын көргөндө
Эси чыгып бай Жакып,
Бу эмине шумдук деп,
Көрүнбөстөн калыптыр,
Жалгыз
-жарым жан болсо
Сурасам экен сөзүн деп,
Алиги келген аскердин
Артына көзүн салыптыр.
Жалгыз
-жарым жан жүрсө
Карап көзгө алсам деп,
Кандай жүргөн черүү деп
Кабарын сурап билсем деп
Акмалап көзүн салыптыр,
Алты миң аскер кол менен
Алар өтүп кетип калыптыр.
Өткөнүн Жакып көрүптүр,
Кайыңдынын Алты
-Суу,
Бу кошуун шондой өрүптүр.
Аскердин арка жагынан
Элес
-булас бир караан
Энди Жакып көрүптүр.
Жалгыз
-жарым жан экен,
Жалгыз жүргөн бу да бир
Мээнеттүү мендей чал бекен.
Ким экенин билейин,
Кебин угуп тилейин.
Аны таштай салыңыз,
Арыкка көмгөн Бай байкуш
Андан кабар алыңыз.
Бая Чабдар ат кебин урганын,
Нескара тыңшап турганын
Көмүүдө Бай чал көрүптүр,
Азыркысын алардын
Кылганына көнүптүр.
Көбөттө калган бу Байдын
Көргүн эми ал жайын.
Өзүнүн күүлөп күч шайын
Суурулуп кумдан чыгыптыр,
Чабдар ат айткан сөздөрдү
Шашпай жатып угуптур.
Элин айдап Нескара
Жакыптын жылкын алууга
Арыкчыга сойгузуп,
Ачкаларын тойгузуп,
Мындай иш кылып салууга,
Арбып
-дарбып дүрбөшүп,
Аттан, болгун, жүр дешип,
www.bizdin.kg
Айтканынын баарын угуптур.
Адамдын баары кеткен соң,
Аш бышымга жеткен соң,
Көмгөн жерден чыгыптыр.
Союп койду атымды,
Кимге айтам деп датымды,
Керейин деп чатымды,
Качып мындан кутулуп
Кетейин деп акыры
Жан жакка көзүн салыптыр,
Жаргак деген колотто
Алты качыр, төрт эшек
Бая аламанда элден калыптыр,
Качырды кармап алууга
Бай барбайып барыптыр.
Этекке конок салыптыр,
Энтелеп Байың барыптыр,
Качырлардын бирөөнү
Эптеп кармап алыптыр.
Арык казган адамдан
Элүү, кыркы калыптыр,
Эң учунда арыктын
Алар эңиш жакка барыптыр.
Байдын эптеп чыкканын
Баятадан көрбөй калыптыр,
Качыр кармап жүргөндө
Карасын көрө салыптыр.
Кайдан келген адам деп,
Келген экен бир жактан
Бу ууру кылчу арам деп,
Кууп кармап алам деп,
Кужулдашып келатыр,
Азы бала, көбү чал,
Аңгемесин көрүп ал.
Алардан качып озунуп,
Ак куудай мойну созулуп,
Бай кыраңга чыгыптыр,
Эки-үчөөнү таш мекен
Кырдан уруп жыгыптыр.
Кайра кетчү жолуңу
Арыкчы тозуп алыптыр,
Аргасы жок Байыңыз
Аскердин арка жагынан
Наалып жолго салыптыр.
Бу жолумдан кечейин,
Аскердин арка жагынан
Бура тартып нетейин,
Эл карасын көргөнчө
Ээрчип кошо кетейин.
Көрүнбөйүн көзүнө,
Жолу каткан аскердин
Жолукпайын өзүнө.
Ошону ойлоп Байыңыз,
Оңолор энди жайыңыз,
Качырды коюп кулакка,
Кары чал келет бу жакка.
Бу кандай жүргөн черүү* деп,
Кай тараптын эли деп,
Каяктын ханы, беги деп,
Кабарын уксам деги деп
Бай Жакып көзүн салыптыр.
Кол артынан бир караан
Шашкелик жерден көрүнгөн,
Жакып күйүп эринген.
Туучунак менен жол тосуп,
Сурайын деп жолгошуп
Жакып бай каршы желгени,
Анда салам бизде жок,
Мөндү* деп салам бергени.
Буурул сакал бу Жакып,
Ал аксакал экен келгени.
Келген жерден а дагы
Амансызбы дегени.
Аман-эсен баатыр деп,
Аты-жөнүң ким болот,
Айт жөнүңдү акыр деп
Бай сурады Жакыптан.
Жакып шондо кеп айтат,
Жайым ушу деп айтат;
— Башкы атам Байгур болгон дейт,
Башына дөөлөт конгон дейт,
Экинчи атам Бабыр хан,
Эгемдин ишин ойлосом
Эсим ооп болом таң.
Үчүнчү атам Түбөйдү,
Түмөндөп эли көбөйдү.
Төртүнчү атам Көгөйдү,
Көгөйдөн тууган Ногой деп,
Ногойдун уулу мен элем.
Он жетимде жашымда,
Ата-энемден айрылып,
Айдоого кеткен кем элем.
Котондун куйган оюнда,
Сашаң көлдүн боюнда
Бөйөндүн уулу Чаянды,
Мусапыр болуп бу башым
Чаянга келип таянды.
Башымды бердим малайга,
Кызматын кылдым далайга.
Сашаң көлдө жай алдым,
Ал Чаян, Бөйөн өлгөн соң
www.bizdin.kg
Быйыл отуз жыл болду,
Алтайдын тоосун таяндым.
Атым Жакып дегенде,
Айтып кабар бергенде,
Бай бакырды «бар!» деди,
Өткөн экен дүнүйө, ай
Өмүрдүн баары кар деди.
— Он жетиде сен элең,
Эне-атаңа эркелеп
Эчтеме билбес неме элең,
Жыйырмада жылас мен элем,
Жыргалда жүргөн неме элем.
Куйругу болсом, жал элең,
Куруп калсын дүнүйө, ай,
Ойноп жүргөн бала элең.
Көзүм болсо көргөнүм,
Көргөндө жалгыз эрмегим,
Өйдө болсом өбөгүм,
Алдейлеген бөбөгүм,
Тайгылганда жөлөгүм!
Тар курсакка жатканым,
Талашып чүкө атканым!
Айдоосу менен улуктун
Айрылып калып думуктум.
Камоосу менен капырдын
Каралдым, Жакып, сен кетип,
Кабыргама батырдың.
Туушаң пааша тушунда
Туш-тушка бөлүп ошондо,
Ногойдун уулун бөлгөнү,
Ойрон жаным өлбөдү,
Ошондон бери зыркырап,
Ушубу көзүм көргөнү.
Күйөрүң Байың мен элем,
Сенден калып айрылып,
Күлкү болгон кем элем.
Он жетиңде бөлүндүң,
Ойлосом жашым төгүлдүм,
Каралдым сенден айрылып
Кабыргам мурда сөгүлдүм.
Чарчасам минер бурагым,
Ташка басса туягым,
Жоого кетсем кыягым,*
Жобогонуң көп белем,
Карып калган сыягың.
Кубанды бүгүн жүрөгүм,
Ойлосом сени жүдөдүм.
Айгайды Байың салганы,
Агасы Байды көргөндө
Ал атынан түшүп калганы,
Айгайды бийик салганы.
Айрылганы алардын
Алтымыш жылча болуптур,
Аккан жашын караса
Коюнуна толуптур.
Жакама таккан тумарым,
Жазылар бекен кумарым,
Көрөр күнүм болобу —
Көп зарланып сурадым.
Алтымыш жылдан бер жакка
Айрылышып арданган,
Агага ини кошулуп
Ай талаада зарланган.
Аман-эсен көрүшкөн
Аларды арбак сүйгөн кандай жан.
Бай олтуруп кеп сурайт,
Балаң барбы деп сурайт,
Баяндап аны көп сурайт.
Жакып: — Балам бар деди,
Жараткан болсун жар деди,
Ишарат берген түштө деп,
Жашы барды бу кезде
Таамай он үчкө деп.
Эл-журтумдун жогунан
Дүйнө мага тар деди,
Дагы эки келиниң
Бойлорунда бар деди.
Келиниң бар боюнда,
Кененем деймин оюмда.
Анда туруп Бай айтат,
Жакыбына жай айтат:
Карганда бала көрүпсүң,
Кайгы менен жүрүпсүң,
Калдайган талаа жер жатат,
Мунун калкын кайда сүрүпсүң?
Ээн экен жери, неткен деп,
Мунун эли кайда кеткен деп,
Бетеге белден бураган,
Элиги ээн сулаган.
Жаңы келген Байыңыз
Жакыптан жайын сураган.
Мен келгени бу жерге
Жайытка малым толду деп,
Так отуз жыл болду деп,
Ээн экен мурун жер,
Жерди айтайын уга бер.
Мен жаңыдан келгенде
Ат түтөгүп жыгылат
Аркан бою желгенде.
Адыр — адыр жерлери,
Артмак улуу белдери.
Адырдын чөбү суюлуп,
www.bizdin.kg
Аркары кумдай куюлуп,.
Аркары киши тааныбайт,
А түгүл арыздуу адам наалыбайт.
Будур-будур жерлери,
Буруш-буруш белдери,
Мында жок экен элдери.
Будурдун чөбү суюлуп,
Бугусу кумдай куюлуп,
Бугусу киши тааныбайт,
Муңдуу киши наалыбайт.
Жерим эркин жай болдум,
Илая шүгүр кудайга
Жергемден озгон бай болдум.
Алың кандай, аба деп,
Айтып бергин мага деп,
Ай, бербердигер кудурет
Бердиби бала сага деп,
Алда бербей койгон соң,
Адамда недир чара деп
Бай Жакып сурап калганы.
Эки эркек балам деп,
Эрмек кылган карам деп,
Эбактан бери ажырап,
Элден тынбайт санаам деп.
Он эки уруу кыргыздын
Олутун жоктоп кыйналдым,
Кенже иним Жакып дегенде
Күндө үч убак ыйладым.
Күйүттөн жанды кыйбадым,
Ошондон бери бир жүрүп
Ороздуну сыйладым.
Хан эле карып болгону,
Балдарынын зарпынан,
Бат урушкан дартынан
Кайгыга каркап толгону.
Бек эле бейпай болгону,
Балдарынын дартынан
Мээнетке каркап толгону.
Орозду жүрөт ойбой деп,
Ойроттун калың чагында
Ошондо өлүп койбой деп.
Сексенге жетти жашы деп,
Сексейген аппак чачы деп,
Сен дегенде зарланып
Сел болот кара жашы деп
Бай сүйлөдү баарысын,
Бай Жакып укту наалышын.
Баянын айт деп тим эле,
Балаңдын аты ким эле
Жакып сурап калганы.
Бир балам аты Бакай деп,
Бир балам аты Тайлак деп,
Бай берди минтип жообун.
Аларды аман көрсөм деп,
Бай Жакып кылды тообун.
Бай сурады Жакыптан,
Байкуш болгон эки жан,
Жай сурадык тим деди,
Жакып сенин жанагы
Жалгызың аты ким деди.
Байга Жакып кеп айтат:
— Жалгыз келген бир балам,
Жардам берсин бир алдам,
Аты Манас деп айтат.
Аны уккан соң Бай айтып:
— Айткан оозго толуптур,
Аты жакшы болуптур.
Ата-баба арбагы,
Колдой көргүн арбак деп
Кол көтөрүп салганы.
Эзилишкен эки чал,
Эси кеткен Байыңдын
Эсине түшө калганы.
— Өлтүрөм деп Нескара
Манас деген баланы,
Алты миң аскер кол баштап
Аңгире жолго салганы.
Издеп чыгып өзүңдү,
Көрөмбү деп көзүңдү
Эки жарым күн жүрүп,
Алтай жолго салганым,
Арык казган Нескара
Жолдо учурап калганым.
Жол боюнда жатыптыр,
Аңдабай шорум катыптыр.
Көргөн жерде өзүмдү
Карайлатып көзүмдү,
Айтсам укпайт сөзүмдү,
Союп алып атымды
Шорду абдан катырды,
Кетмен берип колума,
Кетмен менен бат чап деп
Кекетип турду соңумда.
Келтирип кетмен салганым,
Бир күн бүтүн чапкылап,
Эртесинде түш ченде
Күйүгүп жатып калганым.
Күркүрөшүп сүйлөдү,
Өлдү чал деп сүйрөдү.
Казган арык сыртына,
Арыкка салган кырчынга
Жатыптырмын далдайып,
www.bizdin.kg
Эстен танып шалдайым.
Өлдү деп мени көрүптүр,
Өңкөй талдын ичине
Топурак менен көмүптүр.
Көчүк жагым басылып,
Көкүрөгүм ачылып.
Жарым күндө эс алып,
Жан жагымды карасам
Жаадай чабдар аты бар,
Жагалдуу* кара тону бар,
Алеңгир асынган,
Азезил шайтан мас кылган
Нескара деген эр экен.
Эгер беттешкен киши соо калбас
Пейли катуу неме экен.
Аты менен тилдешкен,
Азезил менен кеңешкен
Аярлыгы бар экен,
Азезил ага жар экен.
Казып аткан арыгын
Кайрылбады таштады,
Алты миң ашык адамын
Аңгире жолго* баштады.
Манас деген ким дедим,
Же башта жайын билбедим,
Суурулуп чыгып турпактан,
Суу буюрар деп бу жактан
Качыр кармап алганым,
Каркап алты күн болду
Каңгып жолго салганым.
Колдун түшүп артынан,
Көрүнбөдүм аларга
Бая чала өлтүргөн дартынан.
Эл караанын көрөм деп,
Эл караанын көрбөсөм
Энди ачкадан өлөм деп
Кайгыланган кезимде,
Кагылайын каралдым,
Сен көрүндүң көзүмө.
Манас деп тикти казатын
Ынангын ушу сөзүмө.
Бай айтты, Жакып агасы,
Муну уккан соң Жакыптын
Зирилдеди жакасы.
Аттаналы, чабалы,
Айылды ылдам табалы,
Ары-бери камданып,
Адам жыйып алалы.
Аны ойлонду Жакып чал,
Ашыкканын карап ал.
Жетимиш үйлүү кыргызы
Жетип кабар салыптыр.
Жаңыдан келген тууганы,
Бай Жакыпты мааналап
Бир жыл болгон турганы,
Алты, бештен түтүнү,
Каңгы деген калк эле.
Каңгылардын ичинде
Чегиш деген алп эле.
Уругу кыргыз калчадан,
Ошондо бар канча жан,
Угузуп кабар салыптыр,
Уйгу-туйгу баарысы
Убарага калыптыр.
Узак жолго барсын деп
Бая карып калган Балтаны
буйруп салыптыр.
Бая манжудан келген калмагы
Эки жүз токсон түтүнү
Немесин койбой күтүндү.
Ошпур менен Саламат,
Аларга түштү алаамат.
Балта чал байкуш кетиптир,
Алты күндүк жолдорго
Арага конбой жетиптир.
Казактын ары четине
Иле суунун бетине,
Аягы Барыскан, Дарканга
Барып кабар салганда
Күнөс балбан күркүрөп
Атка минип алыптыр.
Камбардын уулу Айдаркан—
Казактан чыккан мыкты жан.
Жүргөнү чынжыр жол болуп,
Селдей каптап булар да
Сегиз миңдей кол болуп
Жүрө турсун ушулар,
Алты күндө, беш күндө
Араң жетер тушу бар.
НЕСКАРА МЕНЕН
МАНАСТЫН УРУШУ1
Адашкан бойдон кетиптир,
Нескараны ээрчиген
Алты миң аскер кишилер
Бай Жакыптын Кең-Арал
Аягы менен өтүптүр.
Эки күнү жол жүрүп,

1 Тема оригиналда жок.
www.bizdin.kg
Жол жүрсө да мол жүрүп
Маңгулдун журтун басыптыр.
Жайытта жаткан жылкысын
Тийип алып качыптыр,
Айдап жолго салыптыр.
Аны көргөн маңгулдар:
— Улуу черүү кол экен,
Адамы арбын мол экен,
Алдыргандын шору экен.
Жайсаңбай деген бай экен,
Так ошондо Жайсаңда
Он миң жылкы бар экен,
Оңбогондой мал экен.
Оодарып тийип алыптыр,
Ойбойду ээси салыптыр.
Ар тарапка чапкылап,
Ким экенин биле албай,
Же бирөөнөн сурап тил албай,
Кандай жүргөн кол дешип,
Аркасынан чабалык,
Андан кабар табалык.
Маңгулдуктар жыйылып,
Беш жүз адам болуптур.
Ат салышып акырып,
Айгайлашып бакырып:
— Ким болосуң элиңер,
Кидирбей айтып бериңер,
Жоолаганың ким эле,
Жообуңду айт деп тим эле.
Издегениң ким эле,
Ишиңди айт деп тим эле
Айгайды алар салганы.
Арык башчы Басаңкул:
— Бай Жакыптын баласы,
Кайда болот айтыңар
Байгур уулу Манасы.
Издегени шо деди,
Шону издеген кол деди.
Анда булар кеп айтат:
— Кулан жайлоо, Куу-Тезде
Манас, Жакып бу кезде.
Жакып деген атасы,
Манас деген уулу бар,
Бу жүргөн жандын чатасы.
Ан үчүн жылкыны алба деп,
Азапка бизди салба деп,
Айтыңар деди кебиңди,
Аскер башчы бегиңди.
Бизде бар болсо алгыла
Мурунтан калган кегиңди.
Жайсаңбай айгай салганы,
Угуп алып Басаңкул
Эр Нескара кытайга
Жайын айтып барганы.
Биз Дарыядан чыктык жол менен,
Алты миң төрт жүз кол менен,
Бу бай Жакыптын өзү го,
Бизди алдап айткан сөзү го,
Жашырып таштап Манасын,
Катып коюп баласын.
Бай Жакыпта болбосо
Башкада мындай мал болбойт.
Жылкыңды берем деп туруп,
Жылуу-жумшак кеп уруп,
Мойнуна укурук салалык,
Бортоңдогон бул чалдын
Өзүн кармап алалык.
Болсо Жакып өзү деп,
«Жакып деген мен эмес» —
Бу бизди алдап жаткан сөзү деп,
Нескара акыл чыгарды.
Бая Басаңкул чалы кеп айтып,
Амал менен бу чалды
Кармаса болот деп айтып,
Аскерден чыгып алганы,
Антип-минтип алар да
Алты жүз болуп калганы.
Басаңкул аны көргөнү,
Бай Жайсаңга жөнөдү.
Айдабайлы жылкыңды,
Ачпайлы деп уйкуңду,
Чачпайлы деп мүлкүңдү.
Жайсаңбай жакын кел деди,
Сенин кылган кызматың
Жакыптын уулу Манасты
Таап кармап бер деди.
Анда Жайсаң кеп айтат
Ачууланып бек айтат:
— Келген сенин жолуңда,
Ушу жактын тоолорун
Көргөн кишиң жок беле
Алты миң аскер колуңда?
Калган сенин артыңда,
Катыла албайм, коркомун
Бала Манас баатырга.
Кармап берер каруум жок,
Айдап берер алым жок.
Жылкы түгүл жыпжылас
Айлымды чаап кетсең да
Кармап берер табым жок.
Ушуну айтып Жайсаңбай,
Карап турду жайма-жай.
www.bizdin.kg
Айтканын угуп алганы,
Бери келгин, бастыр деп,
Басаңкул айтып салганы.
Ханыңызга барыңыз,
Менин айткан сөзүмдү
Кабар айтып салыңыз.
Алаар жылкыңды алдыңыз,
Бери келгин мага деп
Не асылып калдыңыз?
Муну айтып Жайсаңбай
Бура тартып калганы,
Кууп кармап алам деп
Кутурган кул Басаңкул
Атына камчы салганы.
Бура тартып Жайсаңбай
Колун көздөй качыптыр,
Кууп келген Басаңды
Таноо деген бир калмак
Тосуп туруп ортодон
Колок* менен атыптыр.
Коркурап барып жыгылып,
Басаңкул өлүп жатыптыр.
Басаңкулдун өлгөнү,
Өлгөнүн көзү көргөнү,
Башчы болгон Нескара
Жайсаң байга жөнөдү.
Карап турган калың кол,
Адамы анын кумдан мол,
Төрт миң төрт жүз калганы,
Эки миңи ат коюп,
Ат койсо да бат коюп,
Аламан уруш салганы.
Алиги турган алты жүз
Атышарга жери түз,
Жазайылды * жаткырды,
Төө мылтыктын* бир жүзүн
Күркүрөтүп аттырды.
Төө мылтык үнү күркүрөп,
Эки миң барган аскердин
Тула бою дүркүрөп
Кайра качып калганы,
Каарданып Нескара
Чабдарга камчы салганы.
Чаң уюду абага,
Алты миң аскер бирдей тең
Чабуул коюп калганы.
Көптөп чабуул койгон соң
Чыдай албай Жайсаң бай
Чыга качты айлынан.
Токтоло албай Жайсаң бай
Тоого качып жөнөлдү.
Толкуп аткан дарыялык
Айылга кирип өмөлдү.
Кыз
-келинин кармашып,
Дүйнөгө жармашып,
Олжолорун талашып,
Орчунун сен алдың деп
Ороңдошуп сабашып,
Алган мурун жылкыны,
Артып тартып мүлкүчү,
Чала кытай Нескара,
Чабылды Жайсаң бечара.
Кармаарын билип шекинип
Качты Жайсаң бир тоого,
Токойго кирди бекинип.
Кармап шону сойбой деп
Нескара жүрөт өкүнүп.
Катындар ыйлап чуркурап,
Балдары ыйлап чыркырап,
Колго түшпөй калганы
Кокту, жылга, тоо, ташка
Качып кирди зыркырап.
Айлына кирген дарыялык
Элүүдөй киши өлтүрүп,
Элдин көбүн бүлдүрүп,
Олжону арбын алышты,
Оңуп жыргап калышты.
Ошо күнү конушту,
Ою менен болушту.
Канды булоон болушуп,
Кара малдан союшуп,
А күнү антип жатканы,
Олжого кабат батканы.
Эртеңки күндө аттанып,
Эрдемсинип шаттанып,
Он бешке толгон жаштуудан,
Олоңдой кара чачтуудан,
Көчтөн чыккан көрктүүдөн,
Көмкөрө кундуз бөрктүүдөн
Жүз отуз кыз алыптыр,
Эмчеги тикче, эти арык,
Эңчегер бойлуу, кара каш,
Эптүү сулуу келинден
Эки жүз түшүп калыптыр.
Төөлөрүн бакыртып,
Эшектерин акыртып,
Уй мөөрөдү күңгүрөп,
Кой маарады дүңгүрөп
,
Кишинетип жылкысын,
Кишилерин байлатып,
Жылдырып малын айдатып
Аңгире жолго салыптыр.
www.bizdin.kg
Бара турсун жол менен,
Нескара баштуу зор менен.
Бай Жакып кабар салыптыр,
Аккула менен болкоюп,
Ак найза колдо койкоюп,
Накери* бутта чойкоюп,
Төгөрөктөн жыйнатып
Төрт жүз аскер алыптыр,
Төрөм-төрөм-төрөм деп
Тегеректеп калыптыр.
Ала байрак куу найза,
Шоодураган көй кашка*
Хан Жакыптын кашында
Кары менен чалдардан,
Кайраты жок балдардан
Эки жүзү бир башка.
Алты жүздөй кол менен,
Алмалуу кыя жол менен
«Атым Манас билбесең»,
Алтайлыктын түркүнөн
Алдырып ийчү ким дейсиң?
Аны айтып акырып,
Аскердин алдын кайра жапырып,
Жазайылды* жаткырып,
Күлдүр мамай мылтыкты*
Күркүрөтө аттырып,
Күлдү колун жапырып,
Күлдөн бетер сапырып,
Нескаранын аскерин,
Эрдемсиген көп элин
Жолун бууп алыптыр,
Жоболоңду салыптыр.
Өтөрүнө жолу жок,
Ары жактан караса
Өмөлүп келген колу жок,
Алты миң төрт жүз колу бар,
Алардын арбын шору бар,
Алмалуу деген жолу бар,
Арыстан Манас алыптыр,
Айкырыкты салыптыр.
Жарым күндөй болгондо
Камбардын уулу Айдаркан,
Алтай казак калкынан
Ашкере баатыр бу бир жан,
Күнөгөр балбан күркүрөп,
Наймандардан Карабек,
Атаңдын көрү кумарлык
Урушчу болсоң кайда деп,
Найзанын учу чабышып,
Адамдын башы кагышып,
Кырк жигиттин башы экен.
Он алтыда жашы экен
Көкчө деген баласы,
Айдаркандын салдырган
Ак-Калаа деген калаасы,
Аты Көкчө коюлган,
Айбатын көргөн адамдын
Көрсө көөнү тоюнган,
Ак тасмадай чоюлган,
Алымсейит дегени
Алдына баштап алыптыр,
Көкчө деген менмин деп,
Сен көпсүнүп кайдан келдиң деп,
Жеке-жеке-жеке деп
Жекеге чыгып туруптур,
Анын жекесине келе албай
Кытайды кудай уруптур,
Камалып карап туруптур.
Арка жактан карасаң
Бу да маңгул баатыры
Үйшүн деген акырып,
Үстүнө темир кийиптир,
Чыга келди бакырып.
Бир жүз он беш киши бар,
Ар бир сонун иши бар.
Үмөт чыкты жол менен,
Эки жүз ашык кол менен,
Жайсаң жандап алыптыр,
Бир миң беш жүз кол болуп,
Артын алды оролуп.
Алты шаар адамы
Кетпес болду оңолуп.
Күнөс балбан күңгүрөп,
Күрсүсүн сүйрөп дүңгүрөп,
Сегиз миң аскер кол барып,
Селдей жайнап мол барып
Курчап-курчап алыптыр.
Ак-Кыянын белесин
Атасы Жакып кашында,
Он үч жарым жашында,
Дөөлөт кушу башында
Манас тосуп калыптыр.
Кампас деген калаадан,
Каражой деген талаадан,
Калмак менен кытайдын
Как ортосу арадан,
Канча мыкты болсоң да
Куткарбаймын балаадан.
Муну айтып буластап,
Даң-Даң деген бир балбан
Урушканын сойлоткон,
Уларбоз атын ойноткон,
www.bizdin.kg
Устундардан улаткан,
Учуна болот сулаткан,
Урган жоосун кулаткан
Узун найза колунда,
Казандай болгон чоң күрсү
Кармап алып колуна,
Карабады соңуна,
Качырып келип калганы.
Аны беттеп карасаң
Күнөс балбан барганы.
Күнөс барды күркүрөп,
Көргөндүн бою дүркүрөп.
Найзаларын көтөрүп,
Атка камчы салышып,
Ээринин кашы деп,
Эт жүрөктүн башы деп,
Качырып найза шилтеди.
Төшкө найза так этип,
Чарайнага чак этип,
Тирешип карап турушту,
Көргүн сонун жумушту.
Найзадан арга болбоду.
Күрсүнү колго толгоду.
Күрсүнү күүлөп алышты,
Күркүрөшүп чабышты.
Күндүк жерге угулуп,
Калканга катуу тийгенде
Чакылдаган добушу.
Күрсүнү белге салышты,
Күркүрөшүп бир
-бирин
Качырышып калышты.
Жакасына жармашып,
Ажыдаардай арбашып,
Эки балбан кармашып,
Эңишүүгө жетишти,
Тирешип экөө тартканда
Бакайынан аттары
Жерге кирип кетишти.
Каарын бойго салганы,
Капастыктын балбаны
Кайран Күнөс баатырды
Аттан жулуп алганы.
Калайык карап турганы,
Айлантып келип Күнөстү
Алып жерге урганы.
Күнөс өлдү таң болуп,
Тийген жери чаң болуп,
Кызыл жаян кан болуп,
Чарайнасы дат болуп,
Күнөс өлгөн жери деп,
Ошол жерге ат болуп.
Кыйын дөөсүн сойдум деп,
Кыргызды каран койдум деп,
Кайраттуусун сойдум деп,
Калмагын каран койдум деп,
Атым Даң
-Даң билгин деп,
Ажалыңды сагынган
Адам болсоң келгин деп
Айгайын азыр салганы.
Аны көрүп акырып,
Айдаркандап бакырып,
Көкчө жөнөп калганы.
Ойбай, балам, койгун деп,
Көзүмдү менин ойдуң деп,
Айдаркан жетти акырып,
Баласына бакырып.
Жеткирбеди Даң
-Даңга,
Айдаркан жетип барганда
Көкчө мырза кеп айтып,
Көт жагымдан не чаптың
Ай, атаке, деп айтып,
Токтоп тура калганы.
Майданга кирген баланы
Айдаркан тосуп алганы: — Балтыр этиң толо элек,
Балбан күчүң боло элек,
Жүрөк этиң толо элек,
Жүткүнөр кезиң боло элек,
Койгун, балам, барба деп,
Жолобогун ага деп,
Айдаркан айтып салганы.
Аны көрүп эр Көкчө
Атамдын кеби акыл деп,
Андай болсо макул деп
Бура тартып калганы,
Бул аскерге барганы,
Кайтарып ийип баланы
Айдаркан баатыр калганы.
Каракөк атты моюндап,
Качырып каршы жеткени.
Уларбозун моюндап,
Малакайды коюндап,
Атка камчы салыптыр,
Найзаны колуна алыптыр,
Качырган бойдон эр Даң
-Даң
Айдарканга барыптыр,
Каары менен багыптыр.
Качырып найза салаарда
Акылга толук Айдаркан
Найзасын кагып калыптыр.
Найзасы жерге сайылды,
Асабасы жайылды.
www.bizdin.kg
Көргөзөйүн барымды,
Күүлөнүп келип чоң Даң
-Даң
Айдаркандын найзанын
Учуна келип сайылды.
Эр Айдаркан турушун,
Көөдөгө найза урушун,
Бир урганда найзаны
Бүтүрдү минтип жумушун.
Ооздон найза салыптыр,
Моюндун баарын талкалап,
Шилиден чыга калыптыр.
Болжолу жок Айдаркан
Ушу жерде Даң
-Даңды
Ойрон кылып салганы.
Дагы чыкты кытайдан
Күдөң деген балбаны.
А дегенде найзаны
Айдарканга салганы.
Айбатына чыдабай
Камбардын уулу Айдаркан
Кайра качып калганы.
Карап алып ошону
Аккуланы моюндап,
Томогону коюндап
Манас чыкты бакырып,
Бай Жакып деп чакырып,
Желекти желге жапырып,
Жекеге чыкты качырып,
Жеткен жерден Күдөңдү
Тебетейдей учуруп
Көмө жанчып* өткөнү.
Көт жагынан кытайдан
Ыраңшоо балбаны
Ыргап найза алганы.
Таталашып* капырлар
Баары кайрат шондо деп,
Бакырыкты салганы.
Ага каршы эр Манас
Аккула атын чуратты,
Бир урганда найзаны
Ыраңшоону кулатты.
Ыраңшоо калды жыгылып
,
Чаңга башы тыгылып,
Этеги башка жабылды,
Капырды сайып кеткенде
Канжыгадай кара кан
Найзасына жабылды.
Аны көрүп кытайдын
Акылы баштан жаңылды.
Шаңмусары дегени,
Шашпай турган эрени,
Шалтаң деген аты бар.
Шаңы бийик каркыбар,
Шалтаңга камчы салыптыр,
Алеңгир сыр жебе*
Жебесин көздөп алыптыр.
Качырган бойдон эр Манас,
Каарданып жеткени,
Ашыккан бойдон Манасты
Алыс атып салганы.
Коломсокко* кол салып,
Колуна тартып ок алып,
Киричине* чалганча
Коюп Манас кеткени,
Баатырдыгы эмей неткени,
Башын түшүп кескени.
Шалтаң атын алганы,
Урушка бата бергин деп
Байга тартып салганы.
Бай тулпарын алганы,
Бар кудай жардам берсин деп
Батасын берип салганы.
Аны көрүп алты шаар
Айгайлап ыйлан калганы.
Аны көрүп чыдабай,
Арданган бойдон Нескара
Чабдарга камчы салганы,
Чабуул коюп калганы.
Атаңдын көрү капыр деп,
Акыр заман башыңа
Түшүрөйүн акыр деп,
Аккула камчы салганы.
Качырып капыр калганы,
Чабдарга камчы салганы,
Аркасынан анын да
Чаң созулуп калганы.
Арстан Манас бет алып
,
Акырып жетип барганы.
Алп кара куш арбайып,
Асмандан буту тарбайып,
Манаска жолдош болуптур,
Айбатынын баарысы
Ар тушуна толуптур.
Качырганын куткарбас
Кара чаар жолборстой,
Асылган аман болбостой,
Аккула аты астында,
Алп кара куш үстүндө,
Ажыдаар түгү түсүндө,
Качырганда Манаска
Уялбас ултаң бетиби,
www.bizdin.kg
Эси чыкпас жанагы
Нескара кулдун көтүбү.
Чабдарга камчы салыптыр,
Чарк айланып көп колун
Айлана качып калыптыр,
Аккуласын кындыйтып,
Ак найзасын зыңкыйтып,
Арстан Манас баатыры
Артынан түшүп алыптыр.
Чарчабас күлүк мал экен,
Чабдар аттын көөдөндө
Сексен шайтан бар экен,
Шайтандай учкан мал экен,
Алты миң жаткан аскерин
Алты айланта кубалап,
Аламын деп кыбалап.*
Жети миң толгон аскерин
Жети айланта кубалап,
Жетемин деп кыбалап.*
Ээн талаа чөл менен,
Нечен албан эл менен,
Айлана качып аскерин,
Жандай качып өз элин,
Чабдарга камчы салыптыр.
Аккула менен закымдап,
Арстан Манас жакындап,
Өрттөй көзү кызарып,
Өрдөктөй мойну узарып,
Кууп Манас калыптыр.
Ошончо колдун башы экен,
Ошо кезде Нескара
Он тогузда жашы экен.
Түбү кытай маңгүбө
Түрк уулуна кас экен.
Качып жүрүп муну айтат,
Калкынын баарын муңайтат:
— Кабылан жолго жатарбы ай,
Катыларга катылбай,
Кадемим мындай катарбы ай.
Жолборс жолго жатарбы ай,
Жолугарга жолукпай
Жолум мындай катарбы ай!
Буркурап, коркуп Нескара
Бу сөздү айтып салыптыр.
Бая муңдуу болуп, колуна
Мурун түшкөн кыз-келин
Кутулсак экен мындан деп,
Кужулдашып калыптыр.
Аккула менен жетерде,
Ак найза менен нетерде
Нескара элге кеп айтып,
Эсен бол, калкым,— деп айтып
Чабдарга камчы салганы,
Каканчынга* качмакка
Энди ойлонуп калганы.
Аккула менен чуратып
Артынан Манас жеткени,
Алтын кемер чети деп,
Ай далынын бети деп
Сыр найза менен неткени.
Өзгөчө күлүк Чабдар ат
Өксүтүп кетип баратат,
Накеринин* такага
Үзөнгү кагып шаркылдап.
Кыр аркага келтирип
Сыр найза менен жанчкылап*.
Эки жанчып* үч сайып,
Үзөңгүдөн бут тайып,
Аман болгун элим деп,
Талкаланды белим деп,
Азап айдап бу жерге
Эмине үчүн келдим деп
Октой болгон Чабдардын
Оозун жайып алганы.
Алмалуу белдин үстүндө
Четиндүү кыя чер менен,
Кийик баспас жер менен
Өйдөнү көздөй салыптыр,
Каркап күчү толбогон,
Бели толуп болбогон
Каран калган Аккула ат
Өйдөдөн өксүп калыптыр.
Өзгөчө буудан Чабдар ат
Булуттуу көктүн астынан,
Бураган чөптүн үстүнөн
Буркурап учуп алыптыр.
Жер түбүнө жетсе да,
Бээжин түгүл ар жагы
Кен тоого кирип кетсе да
Артынан Манас жетем деп,
Же өлтүрбөй, же өлбөй
Кантип кайра кетем деп,
Аккула менен тепеңдеп
Белге жакын калыптыр.
Туучунак менен түйүлтүп
Атасы Жакып барыптыр,
Тура тургун балам деп
Чылбырдан коштоп алыптыр.
Чыңырып жүрөт коё бер деп,
Коштогон бойдон баласын
Колуна жакын барыптыр.
www.bizdin.kg
Айланасы кол болгон,
Арылбаган шор болгон,
Айдап мында келгени
Эр Нескара зор болгон.
Башында Басаңкулу дагы өлгөн,
Баатыр менен балбаны,
Менменсинип барганы,
Улугунун баары өлгөн,
Эси чыгып Манастан
Нескара качып жөнөлгөн.
Калгандын баары калтырап,
Кара көзү жалтырап,
Жан соогаттап буркурап,
Жалпы баары чуркурап,
Төрт жүз отуз сарт экен,
Калганы кытай, калмагы,
Катылбайбыз эми деп,
Колун алып төбөгө,
Койдой чуулап барганы.
Жесирдин баарын бошотуп,
Үйшүн, Үмөт, Жайсаңды,
Урматтуу кебин айтканы.
Үйүндө мүлкүн таанышып,
Үйүп-жыйып көтөрүп,
Алган экен иттер деп,
Аста басып барышып,
Аласыңбы муну деп
Айдаркан, Жакып, Дөгөнгө
Астына коюп салышып.
Бала Манас кеп айтат,
Маңгулдар сага не болду,
Акылың кайда жоголду?
Айырып алган дүнүйө,
Айырып алдык жоодон деп
Аксакалдар муну алса,
Анан кайдан оңолду?
Чабылдың да, чачылдың,
Бетиңден пардаң ачылдың.
Жазайыл мылтык* түздөн ал
Керектүүң болсо бизден ал.
Он миң эле жылкыңыз,
Оодарылды мүлкүңүз,
Ыйлап жүрдүң үч күнү,
Эми чыксын күлкүңүз.
Аяк башты жыялык,
Аккан жашты тыялык.
Эндекей жүрбөй мүнөтүп
Аяк жагы Үч-Арал,
Тарбагатай, Кыңгырдан,
Алтыбайдын Тармал-Саз,
Ая-Көздүн Керме-Саз,
Капталың Кара-Кум болсун,
Кабардашып жоо келсе
Жердээр жериң бу болсун.
Марал-Кечүү, Уркунда
Башы жатсын ошондо.
Арада болсун Аңырты,
Кара-Эмилди, Кажырты,
Как ошону жердеңер.
Эсенкан эгер соо койбойт,
Эл деп бизди ойлобойт,
Көптүгүнө салганда
Көк найза салса бойлобойт.
Бекемденип каларбыз,
Акыр биз да тим жатпай,
Алеңгирди саларбыз.
Аны айтып эр Манас
Карыга кабар салганы,
Карап турган баарысы
Айран азыр калганы.
Эл зерикти, кеч болду,
Эл тарарга кез болду.
Нескарадан калганы
Алда эмине кылат деп
Алдырашып нес болду.
Бая бузуктук кылган мурунтан,
Капырдык кылган камбылдан,
Ырайымсыз даңгылдан,
Бая катын, кызга катылган
Дини катуу капырдан
Сексен алты кишини
Бүтүрдү тамам ишини.
Аты, тонун алганы,
Чабылган элдин баарына
Бөлүп берип салганы.
Үлөштүрүп бөлүптүр,
Айбаттуу Манас баланын
Айтканына көнүптүр.
Алты миң үч жүз кол калды,
Аты, тону жарагын
Баарын алды карагын.
Аман деди жаныңар,
Алты миң үч жүз саныңар,
Качып кетти ханыңар,
Баарыңарга эп болсо,
Мага кара баарыңар.
Манас айтып салганы,
Үч миң алты жүз экен
Өң кытайдын калганы,
Жан соогаттап жалдырап
Жалпы баары барганы.
www.bizdin.kg
Кабарың кытай билемин,
Кабыл деди тилегиң.
Аны таштап салыңар,
Чабылып чыккан маңгулдун
Кабарын угуп алыңар.
Бая Үйшүн, Үмөт дегени,
Жайсаңбай ур эрени
Жан жабыла Жакыптын
Маңдайына келгени:
Ачсаң ал алаканыңа,
Абийир берсин баарыңа,
Жутсаң жумуруңдабыз,
Журт болуш мындан артыкпы,
Этегиңдин алдында
Эл кылыңыз бизди деп.
Эндекей жүрүш болбойт деп,
Нескарага окшогон
Эр келсе эсен койбойт деп,
Күнөс балбан агасы
Күлдүр жайсаң барганы.
Айлы чала чабылып,
Аттана качып жабылып,
Чаган* аткан күнүндө,
Буурул түндүн түнүндө
Тууган экен катыны,
Каңгай, маңгул чогулуп
Койгон экен атыны,
Калкына кабар салыптыр,
Карыясы ат коюп,
Чаган күнү* тууду деп,
Чаганбай коюп алыптыр.
Атасынын кашында,
Быйыл он төрт жашында.
Чаганбай аттуу балам деп,
Жолдош болсун Манаска.
Эл болгондун белгиси
Эрке бала жалгызым
Энди кошуп алыңыз,
Эби келсе баарыңыз.
Күлдүр айтып салганы,
Күлдү журттун баарысы
Ниети менен айтат деп,
Күңгүрөп күлүп калганы.
Күрмөлүп жаткан калың кол,
Күүгүм кирди шондо кон.
А күнү жатып алганы,
Эртеңки күн таң атып,
Жарык болуп калганы.
Жалпы аламан баарысы,
Жашы менен карысы
Жалпы баары турушту,
Кылалы деди жумушту.
Алтайлыктан азы бар,
Каңгайлыктан канча бар,
Маңгул журту көбү бар,
Баатыр Күлдүр лөгү* бар,
Алчын, үйшүн бу да бар,
Аргын Каракожо бар,
Айдаркан баатыр кошо бар,
Ногойлордон бай Жакып,
Нойгуттардан Акбалта,
Анын баары жыйылып:
Оркун дарыя жери бар,
Анын ары жагында
Уюган калмак эли бар.
Көкө-Ноор көлү бар,
Губий-Шаму чөлү бар,
Теңир-Ноор көлү бар,
Текши-Арш деген чөлү бар,
Карагайлуу талаа бар,
Каңгуш аттуу калаа бар.
Атагы Бээжин жер деген,
Адам уулу жеңбеген
Ант урган кытай эл деген.
Байкаса кыйын Бакбурчун,
Кайнап жаткан каканчын,*
Чылгый динсиз чынмачын,
Кесепет шаар Кантон бар,
Таңшут деген шаар бар,
Тамашанын баары бар.
Каспаң кара тоо деген,
Кайнаган жери шо деген.
Ар жагы Мухит көл деген,
Аты угулат бу жерге
Аны Алтайдын журту көрбөгөн.
Анын баары жоо болду,
Алакандай алтайлык
Алар асылса кайдан соо болду.
Өлүп калсак кырылып
Бир чуңкурга тололук,
Тирүү болсок жыйылып
Бир дөбөдө бололук.
Уктуңарбы баарың деп,
Улуу-кичүү карың деп,
Анда бата билбеген,
Ак динине кирбеген,
Мөндү, мөндү, мөндү* деп,
Эки колду төбөгө
Эл көтөрүп калганы,
Анты-шертин кылышып,
Ал а жерден тарады.
www.bizdin.kg
Уруксат болсо кетсек деп
Улуу
-кичүү жыйылды,
Ушу Манас кандай деп
Урматына сыйынды.
Бет
-бетине тарашып,
Бечаралар жарашып,
Жай
-жайына карашып
Жыйылган черүү тарады,
Чынжыр жолго салады.
Алты миң аскер колуна
Айдап салды жолуна.
Үй, катының барбы деп,
Урматына баргын деп,
Бала
-чакаң барбы деп,
Маанайына баргын деп,
Ага
-иниңер барбы деп,
Акылына баргын деп,
Эмне көргөн билгениң
Элиңе айтып салгын деп
Жесирдин баарын айдады,
Алты миң аскер жөнөлдү,
Жер дүнүйө жайнады.
Алардын баарын таратып,
Аңгире жолго таянтып,
Тууган болду душманы,
Нескара менен кошулуп
Аскерге келген алты миң
Ичинде болуп бушманы:
Атанын жакшы эл бол деп,
Өткүр Манас жаш бала
Өлүмдү билбес эр бол деп,
Ошону жаман дегениң
Өлчөөң кара жер бол деп
Кубанып тарап кеткенин,
Дагы көргүн неткенин,
Арадан алты ай өткөнүн
Он төрткө Манас жеткенин.
Он төрт жашар жашында
Үйдөн чыгып келиптир
Үч
-Аралга куш салып.
Үч
-Аралдын аралы,
Үйрүн жазбай жөңкүгөн
Бугу менен маралы.
Мындан көргүн өнөрүн
Баягы Манас баланын.
Жолдошторун таратып,
Бет
-бетине каратып,
Мергени кийик карашып,
Бет
-бетине тарашып,
Эндөөлөп жолго салыптыр,
Эсилдин башы Боз
-Дөбө
Эр Манас чыгып алыптыр.
Ит агыта куш салып,
Жети жигит кошчу алып,
Кеткени он бир күн болду.
Караанын көргөн бир жан жок,
Кабарын уккан тирүү жан жок
Жоголуп кетти баласы,
Жакыптын тынбай санаасы: — Талаага бүгүн барайын,
Үч
-Арал жолун карайын,
Балам кандай жоголду,
Бу балага не болду?
Он бир күн болуп жоголуп,
Куу балага не болду?
Туш
-туштун баары кас эле.
Тууган бизде аз эле.
Алыскы жолго салганбы,
Шумурай, Ала
-Көл кетип калганбы?
Тентектигин салганбы,
Деңизге кетип калганбы?
Караанын көргөн калк барбы
Элесин көргөн эл барбы?
Бекер мынча кечикти,
Мен көрбөгөн жер барбы?
Туучунак атын миниптир,
Төтөлөп жолго кириптир.
Каралдым кайда болду деп
Бай Жакып көзүн салыптыр,
Баладан караан көрө албай
Кайгыланып калыптыр.
Айылдан узап бай Жакып
Ат чабым жолго барыптыр.
Асты жагы жабырдан,
Ат кулактуу шабырдан,
Күлүктүн бели ийилген,
Көпкөк темир кийинген,
Белде кылыч байланган,
Колдо найза шайланган,
Очогор мылтык асынган,
Ойду
-дөңдү бастырган
Он бири чыга калганы,
Жетип келип Жакыпка,
Ортосуна алганы:
Атасы Жакып чал деген,
Арбын анда мал деген,
Бай Жакыптын баласы
Билесиңби Манасты?
Биз кетпейбиз мындан тим.
Чалкайыңкы курсагың,
Чалым өзүң атың ким?
www.bizdin.kg
Он бири алып ортого
Жакыпка камоо салганы.
Анда Жакып кеп айтат,
Аргасы кетип бек айтат: — Ат, жөнүңөр ким болот,
Ата журтуң ким болот?
Кандай түрдүү жүрөсүз,
Бай Жакыпты билесиз,
Баласы Манас дегенди
Не себептен тилейсиз?
Муну айтып бай Жакып,
Мукактанып турады.
Мурдар *, атыңды бат айт деп
Булар күчөп сурады.
Жакып атын жашырып
Бердике деген мен деди,
Чын айтыңыз сен деди.
Ар жагы кыргыз элибиз,
Аралуу Алтай жерибиз,
Атам түрк, айлым аз,
Баласы Манас он төрттө,
Атасы Жакып мага кас.
Байлап кетсең баласын,
Мага десең канаке
Өлтүрүп кетсең Манасын.
Айдап кетсең канаке
Жакып деген бабасын.
Баянын айтчы балдар деп,
Бай Жакып сурап турду кеп.
Аны уккан соң он бири:
Жалгыз жүрсүң бу жерде,
Сага Жакып кас болсо
Жакыптын айлы не жерде?
Баштап бизди баргын деп,
Бай Жакыпка кылганды
Байкап көрүп алгын деп,
Баягылар турады,
Жайыңарды айткын деп,
Жандырып Жакып сурады.
Сук экенсиң болбойсуң,
Сурап чалым койбойсуң.
Көргөзгүн көзүбүзгө деп,
Жакыптын эли не жерде,
Жолуктур аны бизге деп,
Жок сөздү айтпай ташта деп,
Жолу кайда, башта деп,
Кайраттана калганы.
Айласы кетип бай Жакып
Он бирине кеп айтат,
Ой, баатырлар, деп айтат.
Тарбагатай керүү бар,
Жакып деген ал чалдын
Ушул жерден аттанса
Арасы эки күнчүлүк
Теректүү деген жери бар.
Кышка жакын конуучу,
Кыштоосу шондо болуучу.
Ээрчитпеңер өзүмдү,
Эскериңер сөзүмдү.
Нак Манаска кылар жумушту
Айтып берип бир жолу
Ачыңарчы көзүмдү.
Жакып чал сурап койбоду,
Жаңкыларды торгоду.
Он бири анда кеп айтат,
Ой, аксакал, деп айтат,
Оңой эмес жумуш деп,
Шу жерге келип туруш деп.
Манасты алып барбасак,
Алтайлыктын элинен
Арылбайт коога * уруш деп.
Бирөөбүзбүз Кумулдан,
Кумул да сизге угулган.
Жана бирөө — Камбылдан,
Кармашкан жоону нан кылган.
Бирөөбүз Мар шаарынан
,
Он беш күндүк жол бастык
Улуктун коркуп каарынан.
Бирибизди сурасаң
Тарлан аттуу жерибиз,
Талкоо кытай элибиз,
Ындыстандын бери жагы
Коңгу деген жерибиз,
Доңшу кытай элибиз.
Жана бирин сурасаң
Дарыя Котон суусу бар,
Таңшуу деген көлү бар,
Далбаа деген эли бар.
Жана бирөөн сурасаң
Өзөндүү булак суусу бар,
Өзгөчө арбын ушулар,
Жери Жеркен аталат,
Тутушуп жоо чак келбейт,
Душманы колго маталат,
Башчы болгон Бакбурчун,
Хан жиберген каканчын *
Аяк башы чогулуп
Аттанып бери чыкканы
Алты жыл өттү арадан,
Асты дарек табылбайт
Айткан Манас баладан.
www.bizdin.kg
Кайда экенин биле албай
Карап жүргөн өзүбүз,
Карыям ушу сөзүбүз.
Муну айтып билдирди,
Жакып байды бүлдүрдү.
Коюңар, балдар, коюм бар,
Койду карышкыр жеди деп
Коркуу кирген оюм бар.
Узайын, балдар, уюм бар,
Өңкөй улук жиберген
Бузук экен куюңар.
Жылкы, төө малым деп,
Жыюуга чыктым баарын деп,
Ал Жакыптын айлына
Алып барар алым жок,
Баштап барар маалым жок.
Бара бергин өзүңөр,
Башы чыккан чоң тоону
Көрбөйбү силер көзүңөр.
Ушуну айтып бай Жакып
Узатып жолго салганы,
Жалгызым кандай болот деп
Убайымга калганы.
Эки жарым ай болгон
Эркек бала Бакдөөлөт
А да тууп салганы.
Манасты душман алабы,
Бакдөөлөт тууган бир балам
Аман колдо калабы?
Анын дагы тоюна
Арбын малды союптур,
Абыке деп коюптур.
Чарайнада жаш бала
Чабышарга дарман жок.
Бешиктеги жаш бала
Белге таңуу болобу.
Бээжиндин журту асылды,
Белиме таңган Манасты
Мерт таптырбай коёбу?!
Каканакта Абыке
Кайрат кылсам болобу.
Кагылайын каралдым,
Какандын * ханы асылды
Кас кылбастан коёбу?!
Багым болсо кыйсамбы,
Малым болсо жыйсамбы,
Баламдын жайын кылсамбы,
Түркстан жакка жылсамбы,
Акыры жалгыз баламдын
Аргасын мындай кылсамбы?
Туучунак менен туйлатып,
Туюнтуп айтып бу кебин
Байбичесин ыйлатып,
Бай Жакып үйгө киргени.
Айыл башы Акбалта,
Акылдашы Бердике,
Жүзгө толгон айлыны,
Жүрүп жыйып алганы
Жүргөндөрдүн баарыны.
Баарын алды кашына,
Байын алды башына:
Кызыл чоктуу көп ойрот,
Кытай угуп алыптыр,
Кылабыз деп Жакыпка
Кекенишип калыптыр.
Кара чоктуу көп ойрот,
Калмак кабар алыптыр,
Хан Жакып деп кекенип,
Камданышып калыптыр,
Кандай арга кылабыз?
Манас ушу бала деп,
Баалап берип бир бала,
Мал алуучу бар бекен?
Бу Манас деп берүүгө
Пул алуучу бар бекен?
Бирөөндө бар бир бала,
Бирөөндө бар беш бала,
Бирөөндө бар чоң бала,
Бирөөндө бар он бала.
Бир баланы Манас деп
Берип койсок не болот?
Бир кудаанын жазуусун
Көрүп койсок не болот?
Өкүмүнө паашанын
Көнүп койсок не болот?
Бай Жакыптын малдарын
Манасына садага
Бөлүп койсок не болот?
Бу сөздү айтып салганы,
Бул олтурган калайык _
Баланча деп айта албай
Мукактанып калганы.
Бай шо жерде кеп айтат: — Байбиче менен бай Жакып
Айтпаңар муну эсин жок,
Бала сатып Манас деп
Паашага берер кезиң жок.
Бириң аял ургаачы,
Бириң кары чалсыңар,
Экөөңдү карасам
Кандай акмак жансыңар?
www.bizdin.kg
Баласын малга ким берет,
Сенин балаңдын күнүн ким көрөт?
Ботосун малга ким берет,
Сенин ботоңдун күнүн ким көрөт?
Айтасың сөздү айбандай,
Сенин а сөзүңө ким көнөт?
Чыландан чыккан жол барбы,
Чырмап келип бу жерде
Камап жаткан кол барбы?
Кумулдан чыккан жол барбы,
Курчап келип бу жерде
Кууратьш жаткан кол барбы?
Кандай айткан кебиңер,
Калжайып тайган эбиңер.
Алты миң беш жүз кол келди,
Аскер арбын мол келди,
Нескара деген эр келди,
Нече түрдүү эл келди.
Кыйратты Манас көзүңчө,
Жакып жаман экенсиң
Кыйнала берип өзүңчө.
Качырды Манас көзүңчө,
Кандай г.урган киши элең,
Кайгыра берип өзүңчө.
Бай жактырбай таштады,
Байбиче көзүн жаштады:
— Төрөгөнүм бир бала,
Төгөрөк журт асылат,
Дүмөгү качан басылат?
Араң көрдүм бир бала,
Ай аалам журт асылат,
Азабы качан басылат?
Аны айтып байбиче,
А деп токтоп калганы.
Аны коюп салыңыз,
Манастан кабар алыңыз.
Бая Үч-Аралга барыптыр,
Он бир конуп талаага,
Жолдошторун эске алып,
Жолго чыгып эр Манас
Төгөрөккө көз салып,
Жан-жакка көзүн салыптыр,
Талды-Суу деген өзөндөн
Жолдошун көрүп калыптыр,
Алты бөрү, он түлкү
Жолдоштору алыптыр,
Эки бугу, үч кулжа
Алар атып алыптыр,
Алты конуп калыптыр.
Жетинчи күндө аттанып,
Манасты издеп бастырып,
Байкуш бала неткен деп,
Шумурай кайда кеткен деп,
Адашып бизден алганбы,
Же айылга кайра барганбы?
Аны айтышып жолдошу,
Үйгө кантип тарайлы,
Ой жагы талаа көрүнөт,
Оо береки бийиктен
Эки жагын карайлы.
Аны айтышып бул алтоо
Атына камчы салыптыр.
Кырга чыгып караса
Аккан улуу суу экен,
Курбу-Кум деген бу экен,
Кулжалар жайнап тур экен.
Кайың, терек, тал экен,
Кайыптын кени бар экен.
Карап турду жаш Манас,
Карап турса таңыркап
Токойдон чыгып бөлүндү,
Жолдоштору көрүндү.
Мында жүргөн экен деп,
Аккула менен тепеңдеп
Жолго бала салганы,
Кадам баспай Аккула
Качып туруп алганы.
Неден үркөт доңуз деп,
Асты жагы аралга
Көзүн бала салганы:
Чагарактап куйругу,
Жагжайыңкы төшү бар,
Так чыныдай көзү бар,
Кыңшылаган үнү бар,
Кызыл сур келген жүнү бар,
Чоң казандай башы бар,
Уя баскан айгырдын
Куйругундай чачы бар,
Көкүрөк жүнү самсаалап,
Көчүк жагы тарбайып
Жыпжылаңач санталак,
Азуу тиши бир карыш,
Алкымы бар бир кучак,
Азууларын караса
Албарс болот, курч бычак,
Капталында калы бар,
Моюн менен шилиде
Кере кулач жалы бар.
Чоңдугу бар өгүздөй,
Аяк басса адамдай,
Капталында канат бар,
Куйругунда кылычы,
www.bizdin.kg
Куп тамаша бул ушу.
Желдей учат желиши,
Жаңы экен ушу келиши,
Тырмактары арбайып,
Оозу жаман аржайып,
Жерди басса айбандай,
Көчүк жагын караса
Алгыр кыраан тайгандай,
Башында мүйүз көрүнөт
Найзадан мурун сайгандай.
Манас менен иши жок
Басып чыга калганы,
Бу эмине шумдук деп
Бала көзүн салганы.
Басып чыгып дөбөгө
Бир кыйкырык салганы.
Кыйкырыгын караса
Беш күндүк жерге угулду.
Жети жүз он төрт кулжа экен,
Немеси калбай жыгылды.
Кулжанын баары өлгөнү,
Өлгөнүн Манас көргөнү.
Атайын, залим экен деп,
Атпай койсом бекер деп,
Алыскы, жуукка айныбас,
Ыраакы, жакын ылгабас,
Ортосу болот, оозу албарс,
Түтүнү туман, түбү Ыспан,
Кароолу дажаал *, огу ажал,
Асынып жүрсө Аккелте,
Ачууланса койчагыр,
Чындаганда замбирек,
Шай колдогон бадирек,
Мылтыгын колуна алганы,
Көк милтени түтөтүп
Бетине бала алганы.
Бере көргүн, теңир деп,
Өпкөсүнүн тушу деп,
Өлүүчү жери ушу деп,
Аккелте менен бир койду.
Көк түтүнү булады,
Көтөрүлүп көк жакка
Алты аркандын боюндай
Асманды көздөй чурады.
Как Манастын үстүнөн
Түшүп жерге сулады.
Баягынын кыйкырык
Жолдоштору угуптур,
Угуп эси чыгыптыр.
Аркасынан чаңырган,
Айбат менен жаңырган
Аккелте үнүн угуптур,
Атты бирөө мылтык деп
Таңыркашып туруптур.
Алигинин өлгөнү,
Өлгөнүн көзү көргөнү,
Басып келип бу Манас
Белинен эки бөлгөнү.
Кылычын Манас салганы,
Белинен эки бөлүнүп,
Бу жандар жатып калганы.
Жети жүз он төрт кулжаны
Кыйкырып кырып салганы.
Кулжаларды көрдүңөр,
Аркары жок, кулжа деп
Айылга кабар бериңер,
Ат менен төө, өгүздөн
Арбын алып келиңер.
Кызыкты кылып салды деп,
Кыйкырыктан кырылып
Кулжалар жатып калды деп,
Алты жигит чаптырып,
Алтайлыктан чакырып
Элге кабар салыптыр.
Эки жактан жыйылган
Эки миң адам барыптыр,
Эттерин жүктөп алыптыр.
Ошо суунун аягы
Эми да аты өчкөн жок
«Кулжа» атанып калыптыр.
Бая кытайдан келген он бири
Калайык дүрбөп жүргөндө
«Манас», «Манас» деген сөз
Кулагы аны чалыптыр,
Кайда Манас деген деп
Издеп келип калыптыр.
Манас бизге табылды,
Абийирибиз жабылды.
Азыр токтоп нетебиз,
Айдап алып кетебиз.
Ошону айтып ушулар,
Бая улуктан келген кишилер
Манаска көзүн салганы.
Алтоо эле жолдошу,
Арстан Манас жолборсу.
Атамды сурап нетесиң,1
Акимдерден экенсиң
Алпарайын атама,

1 Бул жерде окуя үзүлүп калган сыяктанып турат,
бнрок оригиналдын өзү
ушундай.
www.bizdin.kg
Айттырамын тобону
Өзүң кылган катааңа.
Он бириң бирдей жүрүңөр,
Орчун дөөлөт сүрүңөр.
Ара конуп, айылга
Алып Манас барганы,
Атам Жакып келсин деп
Айтып кабар салганы
.
Хандан келген элчилер
Манасты кармап алды деп,
Балакетке салды деп
Бай Жакыпка угулду,
Чочугандан Жакыптын
Жүрөгү оозго тыгылды.
Айлынын баарын жыйнады,
Жакыпты кудай кыйнады,
Наалыш кылып ыйлады.
Байы менен Акбалта,
Жакып баштап карысы,
Бердике баштап баарысы
Белден ашып барышты:
Берен Манас бар болсо
Бере койбос намысты.
Дөгүрсүп булар барыптыр,
Төрөбүз буйрук кылган деп
Манасты кармап алыптыр.
Ал аңгыча үстүнө
Бай Жакып кирип барыптыр,
Атаң кайсы сенин деп
Алар сурап калыптыр,
Атам мобул киши деп
Манас айтып салыптыр.
Көрүп таанып Жакыпты: — Жашырынып калдың деп,
Эмне үчүн биздерди
Алыс жолго салдың деп,
Каршы экенсиң ханга деп,
Тетири жолго салууңа
Биз калабыз таңга деп,
Катуу каар, азапты
Салалыкпы жанга деп,
Жети күн болду жоголдук
Жериңдин жайын биле албай,
Ар тоонун башын көрсөтүп,
Адаш жолго киргизип,
Арамзааңды билгизип,
Азыр сени коёлук
Башыңа тери кийгизип.
Ушуну айтып чамынып,
Төртөө турду камынып,
Бай Жакыпты байла деп
Басып келди жабылып.
Бай Жакып шондо кеп айтат,
Балдарым, токто деп айтат:
Күнөөм болсо, балдарым
Күндөңдү * мага камдагын,
Шоктугум болсо, балдарым
Зоолуңду * мага камдагын.
Дос кишиңди кас көрүп,
Биздин элди аз көрүп
Өкүмдүк кылып салбагын,
Убалга бөөдө калбагын.
Бай Жакып айтып салганы,
Жакыптын болбой сөзүнө,
Жан деп илбей көзүнө,
Кармап байлап салгын деп
Жабылышып калганы.
Жанындагы баласы —
Жаалы катуу Манасы: — Сен он бир киши экенсиң,
Айтканыңа көнбөсө
Анда кантет экенсиң?
Жүйөө менен, сөз менен,
Канеткенде байлаттык
Көрүп туруп көз менен.
Катылба карган кишиге,
Хан кишиси болсоңор
Көрүнгөндү карма деп,
Байкашканды байла деп
Айранмын кылган ишиңе.
Аны айтып эр Манас
Арасына барганы,
Нак өзүн кошо байла деп
Айгайды алар салганы,
Аны көрүп Манастын
Ачуусу келип калганы.
Жаалы чыкты сөзүнөн,
Жалыны чыкты көзүнөн.
Бирөөн кармап оң колдон,
Бирөөн алды сол колдон.
Бирөөн алды далыдан,
Бирөөн алды жакадан.
Төртөөн кармап турганы,
Көйнөктөй желпип төртөөнү
Көтөрүп жерге урганы.
Жана жетөө камынып,
Жекелөөгө жабылып
Манаска колун салганы.
Он төрт жарым жаш бала
Эки колго экөөнү
Кошоктой кармап турганы.
www.bizdin.kg
Алтоо астына басылды,
Топурагы тосулуп,
Кармашкан жери казылды.
Берки турган бешөөсү
Да Манаска асылды.
Экөөнү экөө менен урду эле,
Бирөө эси чыгып турду эле.
Ичейинби каныңды,
Кыяйынбы жаныңды?!
Мынча колум тийген соң
Соо койбоюн баарыңды.
— Кайда болот ханыңар,
Ханың кайда болсо да
Кабарын айтып барыңар.
Каардансам бир жолу
Калбас тирүү жаныңар.
Как ушу сөзгө ынаныңар.
Ар кайсыңар ар кайсы
Улугуңарга барыңар,
Укканыңарды айтып салыңар.
Улуу черүү алыңар,
Урушту мага салыңар.
Колуңдан келсе койбоңор,
Өзү жалгыз Манасты
Кор кылууга ойлоңор.
Тартынып коркуп калбасын,
Ар кайсы ханың баарысы
Таалайына карасын,
Чакты келбей калганы
Талкаланып тарасын.
Так ошентип келбесе
Табалбас Манас чарасын,
Чаң кылгандай кол келсин
Асман-жердин арасын.
Бекер жаткан пенде жок,
Он бириң байлап кетем деп
Оолугуп келген бу жерге
Тырмактай акыл сенде жок.
Тирүү баргын өзүңөр.
Баштарыңа садага
Кулак, мурун, көзүңөр.
Күйөр болсо ханыңар .
Күрмөлгөн аскер камдагын,
Кайраттууңдан түк койбой,
Капылетке калбагын,
Баланчам болбой калды деп
Калбасын ичте арманың.
Жекеге чапчуу баатырың,
Жер тыңшоочу капырың,
Жетик толук акылың,
Өнөр билген аярың,
Өчтөшкөндүн баарысын
Өтүн жара саярың,
Күрөшсө жыкчуу бөкөңдү *,
Күүлөп чыгар жекеңди.
Аны айтып он бирин
Мингин деди,— атыңа,
Айтып баргын көргөнүң,
Хандарың жетсин датыңа.
Кыраан Манас баатырдын
Кыйрында турган кырк алты
Кыл дегенин кылышып,
Көкүлдөрүн атынын
Көзүнө ченеп кыркышып,
Манас кылды буйругун,
Толорсуктан кыркышты
Аттарынын куйругун,
Заманаң болсун тар деди,
Самаганың бар болсо
Хандарыңа бар деди,
Кабарды ылдам сал деди,
Өзүңөр көргөн кордугуң
Өчүңдү менден ал деди.
Кечикпегин, бат баргын,
Колуңдан оңой мен келсем
Аскериң арбын аткаргын.
Ушуну айтып эр Манас
Узатып жолго салганы,
Ар кайсысы шаарына
Асты алтымыш күндө барганы,
Аркасы алты айга чейин калганы.
Бара турсун элчиңиз,
Байкоого келген ченчиңиз.
Аны таштап салыңар,
Арстан Манас баатырдын
Алда эмине кеби бар
Кабарын угуп алыңар.
Атасы Жакып кашында,
Жаңы келди жаш Манас
Он беш жашар жашында,
Дөөлөт кушу башында.
Алтайлыктын баарысы
Бай Жакыбы баш болуп
Барып конгон жерлери
Мамырдын кара сазына.
Аргын Каракожосу,
Алчындардын Бообеги.
Манжулуктун Дөгөнү,
Наймандардын Көгөнү,
Кыргыздардан Саламат,
Кыпчактардын Ошпуру,
Кыдырбайдын Таз чечен,
www.bizdin.kg
Өзүбектен Акунбек,
Өткүр чечен Базылбек
Айдың көлдү жакалап,
Бай Жакыпты бакалап,
Өзөндү бойлой конушуп.
Өз алдынча болушуп,
Жандоого жанып конушуп,
Жай-жайынча болушуп,
Өлкөдөн ую өкүрүп,
Өтөктө төөсү бакырып,
Ар кайсысы ата уулу
Өз ураанын чакырып.
Атканы мылтык түз болуп,
Мыйзам учуп күз болуп,
Баш жагы Коңко тоосуна.
Ушагар улуу суусуна,
Чыкмак болду калайык
Чаркастандын уусуна.
МАНАС ЖОЛДОШТОРУ МЕНЕН
САЛБЫРЫНГА БАРГАНЫ 1
Алтай тоонун киндиги,
Асманга жакын бийиги,
Адамды билбейт кийиги.
Ар жагы Уркун суусу дейт,
Жер сонуну ушу дейт.
Аягы Баркөл көлү дейт,
Шымалы * Аңгир бели дейт,
Арасы жайык эркинче,
Аңга ылайык жери дейт.
Аны ойлошуп алышып,
Азыкты арбын салышып,
Алгыр куштан алышып,
Түз мылтыгын асынып,
Отуздан-кырктан бастырып,
Очогор мылтык асынып,
Ондон, бештен бастырып,
Бүркүт алып шаңшытып,
Тайгандарын каңшытып,
Арбып-дарбып дүрбөшүп,
Бирин-бири жүр дешип
Аттанып чыгып алышты.
Чаркастандын оюна
Сексен төрт киши барышты.
Чатыр тигип, кош * курап,
Тамашаны салышты.
Алты конуп талаага,

1 Оригиналда мындай тема жок.
Аңгемесин карап ал
Арстан Манас балага.
Атакеси Жакыпка
Аттанар күнү кеп айтат:
— Мен бир айтаар кеп болсо
Эркегинин баарысын
Нээти казат караткан,
Ургаачысынын баарысын
Ак түлөөгө жараткан
Камбар боздун үйрүнөн
Карматып бергин үч бышты.
Баса минип аламын,
Жолдошума мингизип
Жол түзүнө саламын.
Салбырын * деген сапар го,
Салбырынды * көрөмүн,
Талаага чыгып көнөмүн.
Баласы айтып салганы.
— Айланайын, каралдым,
Алды-артыңды карагын.
Керек болсо Камбар боз
Үйрү менен айдагын.
Канча алсаң, анча ал,
Каралдым, сага жыйган мал.
Камбар боздун үйрүнөн
Карматып бешти бергени.
Үчөөн үч, жолдошко мингизип,
Экөөн жалаң жетелеп,
Жолдоштордун артынан
Жете келген энтелеп.
Жолдошу сексен төрт болуп,
Жол салган жагы өрт болуп.
Чаркастандын оюна
Бүгүн алты кондук деп,
Аңгемеде болдук деп,
Ит агытып, куш салдык,
Бөрү, түлкү көп алдык.
Бул олтурган сексен төрт
Бирөөнү төрө десекчи,
Атын атап, төрө деп,
Атын союп жесекчи.
Ак тердикке салсакчы,
Аким кылып, хан кылып,
Улук кылып алсакчы?
Анын айтканына көнсөкчү,
Сексен төрттүн бирөөнү
Аким кылып көрсөкчү,
Ушунубуз улук деп
Нускасына көнсөкчү?!
Асты бардыр жыйырма беш,
Аяк жагы он беште.
www.bizdin.kg
Алар болду кеңеште:
Ууда жүрдүк дебейлик,
Алдап атын жебейлик.
Талаада жүрдүк дебейлик,
Танып атын жебейлик.
Төрө кылып, хан кылып,
Касиеттүү жан кылып
Каркыттап күтүп алалы,
Калк ичине барганда
Ханыбыз деп калалы.
Мартың барбы союңар,
Бакылың болсо коюңар.
Кана, жайдары болсоң союңар,
Сараң болсоң коюңар.
Тамашалап жедик деп,
Талаада мындай дедик деп,
Убаданы танбаңар,
Ушу кептен жанбаңар,
Ушу кептен жанам деп
Убайымга калбаңар.
Олтуруп салды тамаша,
Кош * тигишкен жанаша,
Кушубактуу тамаша.
Баарың байдын уулусуң,
Батына албай турусуң.
Билерман бийдин уулусуң,
Бир жылкыга жашынып
Билине албай турусуң.
Боломун деген боз улан
Боюңу тартпа ушундан,
Жакшы болчу боз улан
Жалкоо тартпа ушундан
Бейли катуу балдардан,
Мен-менсиген жандардан.
Астың келип калыпсың
Жыйырма беш жаңы жашыңа,
Арка жагың барсынар
Он беш жаштын кашында,
Мырза балдар — мыктылар
Бир жылкыга жашынба.
Ондон-ондон бөлүнгөн,
Сегиз кошу көрүнгөн.
Ата уулудан чыгыңар,
Айткан сөздү угуңар.
Белги болбос бекер сөз,
Арзан болбос мунуңар.
Бая манжудан барган Шакунду,
Башчы бол деп ушуну
Баары турду камалап.
Анда бала кеп айтат:
— Өз атымды жойгомун,
Алтайлык камап жатканда
Манаска нөкөр болгомун.
Ал болбоду союшка,
Өңкөй балдар ашыкты
Бир ат союп коюшка.
Ошпурдун уулу Назарбек,
Орунду ушу басар деп
Аны да айтты сойгун деп.
Аны айтканда жооп айтат:
Сегиз жашар жашымда
Манаска берип койдум деп.
Алтайда кыргыз Айнакул,
Атасы аты Саламат,
Аны сен атыңды сойгун деп
Арага алды жамагат.
Манастан корккон өзүм бар,
Көбүңөргө сөзүм бар,
Күчү менен кайратын
Көрүп калган көзүм бар,
Көкүрөктө эсим бар.
Баарыңарга эп болсо
Манасты төрө кылууга
Ынтызар болгон кезим бар.
Төгүн болбос төрөлүк,
Айдаркан уулу эр Көкчө
Сен атыңды союп бер,
Ханга ылаиык көрөлүк.
Каракожо баласы,
Атын айтат Калдар деп,
Калдар мырза баланы
Хан көтөргүн, балдар, деп
Камалаша калганы.
Хан болуучу алым жок,
Камалаба мени деп
Калдар айтып салганы.
Анда Көкчө кеп айтат:
— Арбак урсун баарыңды,
Алты күн кондук талаага,
Алдырганы турасың
Напси деген балаага.
Мазак кылган сөз үчүн
Макоо атын сойбосо,
Аңгеме кылган сөз үчүн
Акмак атын сойбосо.
Ачка болсоң, ток болсоң
Лкыры бүгүн жатыңар,
Уулуу кийик болбосо
Улар-пулар атыңар.
Эч табалбай баратсаң
Элик-мелик атарсың,
www.bizdin.kg
Эчтеңке таппай баратсаң
Элди көздөй кайтарсың.
Эр Көкчө айтып салганы,
А сөзүн угуп алганы,
Аскардын уулу Жабагы
Ачуусу келе калганы: — Алтай тоонун аягы
Сары
-Арканы жайлаган,
Сан казакты айдаган,
Башкы атасы Барак хан,
Чоң атаң бар Камбаркан,
Өз атаң бар Айдаркан.
Боз балдардын ичинен
Болот деген сен болсоң!
Башыңдан куру киши эмес,
Башка киши кылса да
Сен кылуучу иш эмес.
Малга кароо болгонуң —
Балкып жыргап оңгонуң,
Башка жанды айнытып
Бабырабай койгунуң.
Жабагы кагып салганы,
Мен эле бузуп баратсам,
Бекер жаткан мал тапсаң,
Өчөшүп кетсең Жабагым
Өз атыңды сойчу деп,
Өйдөлүк сөзүң койчу деп
Көкчө токтоп калганы.
Күлдүрдүн уулу Чалыны
Сен атыңды сойгун деп
Күлдү баары жалынды.
Нескара келген тушунда,
Эсим чыгып ушунда
Кошчу болдум Манаска.
Атымды соё салышка,
Азыр менин алым жок
Хан болуп чыга калышка.
Аны таштап жиберди,
Тыргооттордун Деркенбай,
Ар кимде бар бир
-бир тай,
Тыргоот деген улуу журт,
Азаматың шайма
-шай.
Чоң атаң болгон Калдай деп,
Сойсоң атың кандай деп,
Кезек сага келди деп,
Сен билсең кантет элди деп
Камалашты баарысы,
Улуу
-кичүү жамысы.
Улук болор жайым жок,
Урматка турар шайым жок.
Ушуну айтып салганы.
Жана Тыргоот калкы бар,
Аңгирдин уулу Коной деп,
Атыңды сойсоң болор деп,
Артыкча арбак конор деп,
Ага келди кезеги.
Атымды сойбойм акыр деп
Ал айта электе безенди.
Баары болбой качкан соң
Манаска келди кезеги.
Сексен төрттүн ичинде
Сен экенсиң кичүүсү.
Эсеп жетпейт малыңыз,
Элден бата алыңыз,
Урматтап улук кылалы,
Айтканга көнө калыңыз.
Урматтуу Жакып баласы,
Сен кандайсың мырза деп
Эл ортого алышты.
Түп атаң кыргыз уругу,
Өзүң бай Жакыптын тунугу,
Бала Манас, кандайсың,
Эмине үчүн атыңды
Бу жерге союп салбайсың?!
Дөөлөтү бар атаңдын,
Бизден бата албайсың.
Бу сөздү айтып салганы,
Муну уккан соң эр Манас
Сөзгө кирип калганы: — Ата уулудан арбын бар,
Алачтардан аргын бар,
Алчындардан Кожо бар,
Акылмандар кошо бар.
Баарыңарга эп эмес,
Атын союп хан болуш
Адам угар кеп эмес.
Кийик издеп, аң уулап,
Чаркастын келдиң бетине,
Талгак болсоң баарыңар
Бир жылкынын этине
Ат минбесем коёюн,
Алып келип жыгыңар,
Аккуланы соёюн.
Аккула жандан кайранбы,
Ач болсоңор табайын
Аманат жанга айлаңды.
Алып келип бер жакка
Аккуланы союңар,
Атын сойбойт экен деп
Ойлобосун оюңар.
www.bizdin.kg
Аны айтып Манас салганы,
Айтканын угуп Чегебай
Ордунан тура калганы: — Аккула арык эти жок,
Аны жеген кишинин
Адам эмес, бети жок.
Арстан Манас баланын
Атын сойбос нээти жок.
Хан Жакыптын колунан
Карматып минген мал эле,
Как өзүмдүн колумда
Бир боз бышты бар эле,
Укурук, жүгөн тийбеген
Ушундай семиз мал эле.
Берсе Манас бегиңер,
Бекерге кетпей кебиңер,
Соёруңар чын болсо
Аккуланы коюңар,
Боз быштыны союңар.
Байрак байлап, туу кылып,
Кашыңда Манас баланы
Хан көтөрүп коюңар.
Бу сөздү Чеге баштады,
Макул болот акыр деп
Боз быштыны алып келип,
Көпчүлүк союп таштады.
Этин тегиз бөлүшүп,
Ар кошунда камбылдар
Алиги Манас баланын
Айтканына көнүшүп.
Жакшылап бөлүп алышып,
Жан казанга салышып,
Жайланып жыргап калышып.
Качкан менен болбостон
Кабылан Манас баланы
Камалап кармап алганы,
Коюңар десе болбостон
Алып келип Манасты
Ак тердикке салганы,
Ханыбыз деп дүркүрөп
Хан көтөрүп алганы,
Хан нөкөрү бизбиз деп,
Кашындагы боз балдар
Каткырып күлүп калганы.
Ак быштыны союшуп,
Аппак майга тоюшуп,
А күнү анда конушуп,
Эртеңки күнү эр Манас: — Хан көтөрүп салдыңар,
Качкан менен болбодуң,
Камалап кармап алдыңар.
Баарыңарга эп болсо,
Бакырың билген кеп болсо
Алтай тоодо Аңырты
Ашып аны алабыз,
Ар жагы Уркун дайра бар,
Марал
-Кечүү барабыз,
Батыра чалгын чалабыз.
Жолдоштун баарын бардаймын,
Жолду барып чардаймын,
Каракчы болсо кармаймын.
Ууру болсо тутамын,
Уудуң
-шуудуң жан болсо
Ушундайда жолукса
Соо койбой башын жутамын.
Кыйынсынып аттанып,
Кытайдан жортуул бар бекен?
Кайраттуусунуп аттанган
Каңгайдан жортуул бар бекен?
Хан болгон соң Манасың
Карап жатчу жан бекен.
Бул олтурган эрлерге
Буйрук кылып салганы,
Буудан Манас баланын
Айтканын кабыл алганы,
Абыр
-шабыр ат токуп,
Ат токуса бат токуп,
Кош колоңун артышып,
Кош арканды тартышып,
Аз гана эмес мол жүрдү,
Алтайдын башы Аңырты
Ашып алып жол жүрдү.
Ара конуп арага,
Өкүматы тийиптир
Өткүр Манас балага,
Алар жакын барыптыр
Агынды Уркун дарыяга.
Марал
-Кечүү бар деген,
Башкасы бийик жар деген,
Урган таштай суу аккан
Уркундун суусу шар деген
Ушуну көздөй баралы,
А да болсо бир сонун
Дарыяны карайлы.
Кайра тартып каларбыз,
Карарган болсо талаарбыз,
Калбаны кыйла саларбыз.
Ушуну ойлоп жаш МанасУзап жолго салганы.
Ара конуп арага,
Акыры кирген жери ошол
Уркундан берки талаага.
www.bizdin.kg
Үч бөлүнгөн жол көрдү,
Эки жолу оң жакта,
Бир жолуну сол көрдү,
Бири терек, бири тал,
Жыгачынын түркү ушу,
Бир жыгачта миң уя,
Чынарыньын көркү ушу.
Жакшы экен го жери деп,
Жаңгел-токой * чери деп,
Жандуунун баары барга окшойт,
Жабыр баян * шери деп,
Алты күнү, беш күнү
Аялдайлы деги деп,
Арстан Манас мырзага
Келген болсо эби деп
Акылдаша калганы.
Аса байлап аттарын,
Көрпөчөсүн алышып,
Көк шибердин үстүнө
Көлпүгүп жая салышып,
Көйкөлүп жатып калышып.
Эригип элик атышып,
Эс алышып жатышып
Буурукса бугу атышып,
Буурукпаса жатышып,
Булар жатсын шо жерде.
Муну таштап салыңар,
Мурунку Эсенканыңар
Кырк беш төөгө мал жүктөп,
Кызыл алтын зар * жүктөп,
Торгун *, тубар * пул менен,
Алты шибен кул менен,
Он уйгурлук сарт менен,
Калмактын онун кошчу алып,
Манас деген дарт менен
Байкап билип келмекке
Жиберген экен Эсенкан,
Кабары жок жоголду
Алтайга кеткен канча ж-ш.
Алты жарым жыл болду,
Андан бери кабар жок,
Алар кандай болду экен,
Айтылбады бизге жооп.
Алтайдын тоосун аралап
Оролдун тоосун оодарып,
Анжиянда Алооке,
Кашкардын беги Канкууга,
Кайрылбай Жеркен, Котонго
Кабар айткын ошого.
Самарканга барыңар,
Жайып кабар салыңар.
Кырк беш төө пул менен
Кыйла кишим жоголду.
Кабары болсо табыңар,
Каяша кылган жан болсо
Башын үзө чабыңар.
Ушуну айтып Эсенкан
Узаткан экен канча жан.
Нуукер деген башчысы,
Кент калаанын жакшысы.
Жолго Нуукер салыптыр,
Тогуз жүз аскер кол менен,
Марал-Кечүү жол менен,
Башчысы Нуукер зор менен
Маңдайга келип калыптыр.
Байкап карап буларды
Алтайлыктын адамы
Алдыман чыгып калды деп,
Нуукер балбан кубанды.
Айтканыма көнсүн деп,
Ажалдуусу өлсүн деп,
Өлбөгөнү келер деп,
Өзүмө жооп берер деп:
— Жүзүң мындан барыңар,
Жүр деп кабар салыңар,
Жүрбөйбүз деп тартынса
Жүндөй саба баарыңар.
Нуукер буйруп ийиптир,
Жүз адам келип караса
Уркундун суусу кириптир:
Башынан мөңгү бузулуп,
Жандоосунан караса
Жайсаңдын суусу кошулуп,
Капкара болуп көрүнөт
Кан жыттанып жошулуп.
Токою бийик доолдоп,
Тоосу бийик зоолдоп.
Тереги шамдай сайылып,
Деңизден чыккан толкуну
Кайың, талдын түбүнө
Как тизеден жайылып.
Жаткан экен күркүрөп,
Жакын келген адамдын
Таман бою дүркүрөп.
Нуукер буюрган жүз баатыр
Сууну көздөй келе атыр.
Сууну көрүп алганы,
Сүрү кетип калганы.
Адам аяк салбас деп,
Аяк салган адамдар
Агып өлбөй калбас деп,
Кечип адам болбос деп,
www.bizdin.kg
Кечемин деп кирген жан
Бери багып оңбос деп
Нуукерге кайра салды эми,
Бу жушмаган жүз кишиң
Бири калбай өлөр деп,
Барып жооп ал деди.
Өкүм кылса кечели,
Өзүбүз билсек кетели.
Ар кимдин жаны аёолу,
Өлүмгө кирип нетели.
Муну айтып токтолду,
Барып калган кишиге
Баатыр Нуукер октолду.
Жалтанбасын суудан деп,
Баш тартпасын чуудан деп
Буйрук кылып ийгени.
Жүз кишиси бирдей тең
Сууну көздөй киргени.
Бирден
-бирден бөлүнүн,
Ар кайсысы ар жерде
Өрдөктөй болуп көрүнүп.
Ат жалдаган чыгышып,
Кийимдерин сыгышып.
Жыйырмасы агып өлүптүр,
Өлгөнүн көзү көрүптүр.
Сексени чыгып бер жакка,
Тал, токоюн аралап,
Бая жаткандарга каралап
Жакын келип калыптыр.
Ат байлашып жаратып,
Арстан Манас суу жакка
Адам койгон каратып.
Адамдар көрүп кайтыптыр,
Бир жүзчө киши кечти деп
Манаска келип айтыптыр.
Кылыч, мылтык, бар жарак,
Келип кирди дайрага
Бизди көздөй түз карап.
Улугу буйрук кылбаса,
Ушу сууну ким кечет.
Өкүматы болбосо,
Өлүмгө туура ким кирет.
Айтканымды тыңда деп,
Азат боюң чыңда деп,
Азыр келет мында деп
Кароолчу көрүп кайтканы.
Ханы Манас балага
Кабарын барып айтканы.
Аттарыңы миниңер,
Алда кандай жан экен,
Аңдап көрүп билиңер.
Агерде душман көрүнсө
Кыңкайлаба бириңер,
Кысылышка кириңер.
Манас айта салганы,
Айтып оозун жыйганча
Нуукерден барган сексени
Буларга жетип барганы.
Алтайлыкпы элиң деп,
Азыр кайдан келдиң деп,
Багып жүргөн малың жок,
Тигип жүргөн багың жок,
Соода кылган пулуң жок,
Же сонундан алган буюм жок,
Кылыч, мылтык, бар жарак
Боюңарда көрүнөт,
Кыла турган жумушуң
Оюңарда көрүнөт.
Бүркүтүң бар, кушуң бар,
Адырмактан аң уулап
Келген жанбы ушулар?
Салтанатың хан өңдүү,
Кандай жүргөн жансыңар
Сапарга келген жан өңдүү?
Нуукер эрден баргандар
Ошону айтып салганы.
Анда Манас кеп сурайт: — Өйдө-төмөн сөзүңөр,
Өкүм менен жүргөндөй
Ким болосуң өзүңөр?
Кийик издеп, аң уулап
Жүргөндү көргөн көзүңөр.
Манас сурап турганы,
Кыжылдаган кысталак
Кытайды кудай урганы. — Каканчындын * калкыбыз,
Кандай өлүм келсе да
Качууну билбейт наркыбыз.
Аскер башчы Нуукери,
Алыстан көрүп силерди
Айдап кел деп жиберди.
Аттаныңар, жүрүңөр,
Астына барсаң ханымдын
Аман калбас бириңер.
Маңдай жакта жатканы
Баатыр Нуукер ханы бар.
Ашыктырып ат мин деп
Анталаган чагы бар.
Алиги Манас баланын
Сурар кеби дагы бар. — Кана, Нуукерден келген баатырлар,
Кабарыңды угалы,
www.bizdin.kg
Кандай түрдүү ишиң бар?
Алтайлыкта асылган
Ким деген душман кишиң бар?
Бу сөздү айтып салганы.
— Биз билбейбиз душманын,
Нуукер деген улукка
Көрдүк бизди кошконун.
Суудан кечип чыгасыз,
Кандай сөзү бар болсо
Хан Нуукерден угасыз.
Чакчаңдаган чантуу * деп,
Бала туруп бу жерде
Сөзүн айтат катуу деп,
Өткүр Манас балага
Өкүм кыла салганы,
Өлөсүң ылдам бастыр деп,
Катуу сүйлөп калганы.
Айдап барчу сенсиң деп,
Айкожо берген ач албарс
Арстан Манас алганы,
Мына барчу кишиң менмин деп
Башын чаап салганы.
Башчынын башы чабылды,
Баягы турган сексен төрт
Бири калбай жабылды.
Кытайдан келген кыйынсып,
Сексен жети кишини
Куп бүтүрдү ишини.
Ооздон какты тишини,
Оңдоду минтип ишини.
Аты-тонун, жарагын
Олжо кылды карагын.
Олжону алар алганы,
Ойронду мыктап салганы.
Ошо келген жүз киши
Он үчү өлүп дайрадан,
Сексен жети мында өлүп,
Жалгызы тирүү калбады.
Ошо жерден былк этпей
Булар ордуна конуп алганы.
Бу жүз кишиге нетти деп,
Түк да бирөө кайрылбай
Не жоголуп кетти деп
Нуукер дөө жатып алыптыр,
Кеткеним келбей калды деп
Кейишке башын салыптыр.
Алар жатты аякта,
Булар жатты бу жакта.
Өйүз-бүйүз болушуп,
Өзөндү бойлой конушуп.
Кытайдын колу ачыкта,
Кыйла иш болор ашыкпа.
Мусулман болор токойдо,
Азы, көбү билинбей,
Аңдаса көзгө илинбей.
Түн болгондо карасаң
Түтүн чыгат токойдон.
Жылдыздай болгон от көрөт,
Ар кайсы жерде ачыктан
Чыга калган ат көрөт.
Канча экенин биле албай,
Кабар угуп тил албай,
Капаланып Нуукер дөө
Казбай көргө кире албай,
Жүз кишиси жоголду,
Жүргөнү кайдан оң болду.
Санаадар болуп бу жатты,
Саргарып чыгып таң атты.
Урушка какты барабан,
Сегиз жүз киши калыптыр
Нуукер дөөгө караган.
Керней тартты бапылдап,
Сурнай үнү такылдап,
Туу көтөрдү калкылдап,
Асабасы жалпылдап,
Айгай салып кытайлар
Сууга кирди салпылдап.
Терек кыйып, тал кыйып,
Тегеренгис сал кылып,
Эки жүздөн байлады,
Элин сууга айдады.
Төрт сал кылып ийиптир,
Мында калган сегиз жүз
Токтолбой сууга киришти.
Бөлөк-бөлөк кирбестен,
Суунун жайын билбестен
Удаа кирип алыптыр,
Бирин уруп бирине
Убарага салыптыр,
Ушаланып ортодон
Жүз ашык өлүп калыптыр.
Калганы чыгып дайрадан,
Адамы калган, аты өлгөн,
Ат өлүп, киши жөө болгон,
Алты жүз токсон калыптыр,
Айгайды Нуукер салыптыр.
Калгандары жыйылып,
Лаанатка сыйынып.
Алтайлык кайда турат деп,
Ага кылбасам уят деп,
Токой экен, тал экен,
Томаяктар карасам
www.bizdin.kg
Баары томолонгон бала экен.
Бири кайтып келген жок,
Бир жүз кишим кана экен?
Жана маңдай жактан көрүнгөн
Алтайлык канча жан экен?
Атка минип алыңар,
Ар тарабын чалыңар.
Анча-мынча жоо болсо
Куткарбай кармап алыңар.
Аны айтып Нуукери
Ар тарапка чыгарды.
Баатыр менен балбаны
Ар тарапка барганы,
Жети жүздөй кол эле,
Аралдагы аз киши
Тегеректеп калганы.
— Кайсы калктан уругуң,
Кай жер болот туругуң?
Билмек үчүн сурадым,
Чаң-Чаң деген бирөөсү
Шашыңкырап сүйлөдү.
Анда Манас кеп айтат,
Ачууланып бек айтат:
— Түп атам уксаң Түбөй хан,
Түк калбастан кырылган
Сүрүшөм деген канча жан.
Башкы атам уксаң Бабыркан.
Башын жуткан өзүнүн
Басташам деген канча жан.
Көп жерди алган Көгөй хан,
Көбү жерге көмүлгөн
Көсөмсүгөн канча жан.
Чоң атам аты Ногойдур,
Өзүмдүн атам Жакып бай,
Айтканымды уккун жайма-жай,
Атым менин Манас деп,
Алда талаа сактаса
Ар балаадан калас деп,
Алуучу кегиң бар болсо
Намысыңа талаш деп,
Аябагын жаныңды,
Кетирермин саныңды,
Суу ордуна төгөрмүн
Суурсам кылыч каныңды.
Манас салды айгайды,
Атка минип сексен төрт,
Орто жерге жыйылып,
Бир кудайга сыйынып,
Токтолуп алар калганы.
Кытайлардын жагынан
Кымкар деген бир балбан
Кылычын сууруп алганы,
Кыйкырып чыга калганы.
Кылмак элең Манас деп,
Кызталак сенин зарпыңдан
Кырылар бекен алач деп,
Бээжиндин шаары беш айлык,
Бет алып бери кол чыкса
Беттеше албайт алтайлык,
Кийик атып тим кетпей,
Киши өлтүрүп тамтайдык,
Эрегишип койбодуң,
Эсенканды арзан ойлодуң.
Катылышып койбодуң,
Каканды арзан ойлодуң.
Жат эмессиң, бөлөсүң,
Жаман жоого катылдык,
Жайсыз жерден өлөрсүң.
Жайнай качып жөнөсөк
Жаман бизди көрөрсүң.
Айдаркан уулу эр Көкчө
Наалыш кылып калганы.
Анда Манас сүйлөндү:
— Акылың жок жер Көкчө.
Жазуудан артык жан өлбөйт,
Так үстүндө хан өлбөйт.
Көптөн коркуп турбачы,
Көөсөрлүк кебиң урбачы.
Арбын деп коркуп турбачы,
Сен, аразма кебиң урбачы.
Алты жүз кытай келгенге
Алдырайсың каласың,
Акылыңдан танасың,
Артык сөз айтып саласың,
Айта берсең ушинтип
Азамат үшүн аласың.
Кырк-отузда кишиден
Арабызда карасам
Алтоо, бешөө турбайбы,
Жалпы баары жаш бала,
Буларды жалтанса кудай урбайбы!
Улуктар өкүм айта элек,
Уруштан тези кайта элек.
Жүрөгү жоодон кала элек,
Өңкөй өткүр бала элек!
Менден жашың улуусуң,
Жок жердеги сөздү айтып
Жобоп келип турусуң.
Аны айтып эр Манас,
Чыгайын деп жекеге
Камданып Манас калганы.
www.bizdin.kg
Хан болгон соң тим тур деп
Айнакул айтып салганы.
Ачууланып, күүлөнүп,
Айдаркан уулу эр Көкчө
Атка камчы салганы,
Кытайдын Кымкар баатырга
Маңдайлашып калганы.
Көкчөдөн найза жеткени,
Көкүрөккө неткени,
Көк качырдан Кымкарды
Көмө коюп кеткени.
Болот кылыч алганы,
Болжоң деген бир баатыр
Аскерден чыга калганы.
Аламойнок аты бар,
Адамдан башка заты бар.
Болжоң келди күркүрөп,
Көргөндүн бою дүркүрөп,
Алеңгир *, сыр жебе *,
Коломсокто * огу бар,
Көтөн ооз көк бараң
Милтесинде чогу бар.
Болжоң чыга калганы,
Болумдуусу эр Көкчө
Буга каршы барганы.
Кымкарды кырдан салдың деп,
Кызыталак сен чантуу *
Кыйынсынып калдың деп,
Кыйкырып келди Көкчөгө.
Эр Көкчөгө жетер деп,
Найза сайбай ок менен
Мерт таптырып кетер деп,
Оңдонуп Манас калыптыр,
Аккелте менен бир атып,
Ойрон кылып салыптыр.
Аттан түшүп далп этип,
Жер кучактап жалп этип,
Болжоң баатыр өлгөнү,
Болжоп Нуукер көргөнү.
Атына камчы салганы,
Чыдай албай акырып,
Чымырканып бакырып,
Нуукер жөнөп калганы.
Арстан Манас баатырың
Аккула камчы салганы,
Нуукер дөөгө бет алып
Маңдайлашып барганы.
Баатыр Манас нетти деп,
Не балаа болуп кетти деп,
Мен түшкөндө майданга
Сен каяктан жеттиң деп,
Эмине болуп кеттиң деп
Көкчө эр айтып салыптыр.
Кытайдан Нуукер чыкты деп,
Уктум эле мурунтан
Кылымдан ашкан мыкты деп,
Аны көрүп алдым деп,
Ачыды сага жаным деп,
Ан үчүн келип калдым деп
Эр Манас айтып салганы.
Э дегенче болбоду,
Нуукер дөө келип калганы,
Бу турган эки баланы
Жаалы менен карады.
Атына камчы салганы,
Айдаркан уулу эр Көкчө
Акырып кирип барганы.
Мылтык атып, жаа тартпай,
Найза, кылыч көтөрбөй,
Эрдиги эмей неткени,
Ачууланып жеткени,
Айдаркан уулу Көкчөнү
Айкырган бойдон чоң Нуукер
Аттан жулуп кеткени.
Атынан жулуп алганы,
Алпарып ташка урууга
Даярданып калганы.
Аны көрүп эр Манас
Аккула камчы салганы,
Айкырып жетип барганы,
Ат үстүнөн Нуукерди
Ай далыдан алганы,
Астында Көкчө баланы
Алган бойдон арбайып,
Эр Манастын колуна
Экөө бирдей барганы.
Аттын коюп жалына,
Кайра чаап эр Манас
Сексенине барганы,
Сексейишип сексени
Манаска көзүн салганы.
Кармаган колу карышып,
Калган экен Көкчөнүн
Карчытына жабышып.
Коё бербей тутуптур,
Алып келип эр Манас
Нуукер дөөнү жутуптур.
Жутпаганда неткени,
Жулуп башын кеткени.
Башын чаап салганы,
Баягы турган жети жүз
www.bizdin.kg
Баары бирдей ат коюп,
Аламан деп калганы.
Берки турган сексен төрт,
Бет алган жагы болсун өрт.
Найза, кылыч алганы,
Баабедин деп бакырып,
Желектүү найза жапырып,
«Манастап» ураан чакырып,
Аралашып калганы.
Айбалта башка шака-шак,
Найза төшкө така-так,
Башка кылыч жарка-жарк.
Карсылдашты кошулуп,
Кара кан баштан жошулуп.
Тон тозулуп электей,
Тебетейдин астында
Томуктай болгон курган баш
Жошологон челектей.
Кабылан Манас акырып,
Каарданып бакырып.
Айдаркан уулу эр Көкчө,
Алактатып кытайды
Бир четинен жапырды,
Асманга чаңын сапырды.
Алыскы, жуук айныбас,
Ыраакы, жакын ылгабас
Аккелте үнү жаңырды.
«Манас», «Манас», «Манас» деп,
Арстан эрди карасаң
Ач кыйкырык чаңырды.
Сексен киши айгайы
Сегиз миңдей кол болду.
Селпилдеген кытайдын
Селден каны мол болду.
Орто жери оюлуп
Өлүгүнөн жол болду.
Аркасынан сексен төрт
Аралаш уруш салыптыр,
Алтоо, жетөө жарадар
Атка өбөктөп алыптыр.
Айнакул келди акырып.
Жаралуулар туруңар,
Жарады балдар мунуңар,
Кошту көздөй барыңар,
Кошулушуп алыңар.
Муну айтып Айнакул
Кыжылдаган кытайдын
Артынан түштү мына бул.
Бая манжудан келген Манжыбек
Кайда жүрөт капыр деп,
Качырып кууп, жапыр деп,
Канын суудай сапыр деп,
Кылыч, найза салганы,
Качып калган капырдан
Кырк ат сайып калганы.
Чалыбай кирди чаң салып,
Чыдай албай сексендин
Чыңырган аскер чуусуна,
Чыдабастан кытайлар
Уркундун кирди суусуна.
Ат жакшысын мингени
Ага түшүп, бөлүнүп,
Аркы өйүздө көрүнүп.
Чабал аттуу кытайлар
Чалкасынан түшүшүп,
Чабактай сууга сүзүшүп,
Жанынан үмүт үзүшүп,
Эзилген топо тапталып,
Этеги башка капталып,
Суу үстүндө сулайып,
Көк күрмө менен булайып,
Шалак-шулак этишип,
Шалкайып сууга кетишип,
Тебетейи бөлүнүп,
Дарыянын үстүндө
Тегеренип көрүнүп.
Соорусу чыгып томпоюп,
Соо кутулган кай бирөө
Соолдук ээ деп сомсоюп.
Кытайлар көзүн салыптыр,
Дарыядан кече албай
Кыргын болуп калыптыр,
Бойлоп качып кытайлар
Будаң тоо көздөй барыптыр.
Жээктей качып кай бирөө
Жерген тоо жакка барыптыр.
Тогуз жүз аскер кол менен,
Нуукер балбан зор менен
Жер майланып калыптыр.
Жер майланбай неткени,
Тогуз жүз толук аскерден
Эки жүз араң кутулуп,
Эсенкан жакка кеткени.
Жети жүзү өлүптүр,
Өлгөнүн булар көрүптүр.
Ошо жерде ат-тонун
Олжо кылып бөлүптүр.
Эң аяккы балдары
Он бирден жылкы алганы,
Олжого байып калганы.
Топонун тоодой үйүшүп,
Топосун үйдөй жыйышып,
www.bizdin.kg
Күлүгүн тандап минишип,
Күрмөсүн тандап кийишип,
Күлкүгө бүгүн киришип,
Капырдын көзүн оюшуп
Кара канга тоюшуп,
Кабылан Манас баатырды
атка коюшуп,
Кош-колоңун артышып,
Кош аргамжы тартышып,
Манас экен деп
Кошоматын айтышып.
МАНАСТЫН ХАН ШАЙЛАНЫШЫ 1
Алтайдын түзүн басышып,
Кайта келди элине,
Мамырдын сары чөлүнө,
Айдың көлдүн жээгине,
Бай Жакып конгон жерине.
Баары келип калганы,
Баштан аяк көргөнүн
Баяндап айтып салганы.
Эки күн элин өргүтүп,
Үчүнчү күндө эр Манас,
Эркегинин баарысын
Нээти казат караткан,
Ургаачысынын баарысын
Ак түлөөгө жараткан
Камбар боздун үйрүнөн
Кармап келип тогузду,
Баарын бирдей сойдуруп,
Жер очогун ойдуруп,
Алтайлыктын элинен
Ата-уулудан түк койбой
Алды Манас чакырып.
Алтайда жаткан эл деди,
Аяк башың жыйнатып
Эсебиң канча бер деди.
Эл жыйылып келгени.
Башка уруктан маңгул бар,
Баатыр Жайсаң даңгыл бар,
Күлдүр, Калдар беги бар,
Манжурия журтунан
Бала Мажик деги бар.
Баштатан Дөгөн кары бар,
Андан бөлөк быякта

1 Бул тема оригиналда бар, бирок кол жазмага башка
сыя менен чекесиндеги
ачыкка жазып кийин киргизилген.
Алтайлыктын баары бар.
Алчын, үйшүн, найман бар,
Аргын Каракожо бар.
Абактардын ичинен
Айдаркан баатыр кошо бар.
Кыргыздардан Саламат,
Кыпчактардан Чечен таз,
Ногой уулу бай Жакып,
Нойгуттардан Акбалта,
Тотудан барган Токтообий,
Лөкүштөрдүн Өмүрзак,
Өзүбектин Дамбылда,
Өткүр чечен Абдылда,
Өз тууганы Акымбек
Өткүрлөр ойло акыл деп,
Туш-тушубуз жоо болду,
Душмандык кылар капыр деп.
Бердике басып безилдеп,
Бекзаадалар келсин деп.
Хан Жакып баштап карысы,
Акылмандар баарысы
Жыйылышып олтуруп,
Тамагын тартып болтуруп,
Карыя Жакып кеп айтат:
— Ханга кылдык кастыкты,
Паашага кылдык мастыкты.
Алтайдагы калмактын
Арбынын айдап жибердик.
Айыл келди каңгайдан,
Аңгир бою Шиберлик.
Эсил менен Нураны,
Эсебин алып туралы.
Барскан менен Сарканды,
Башкарган болуп туралы
Бабыл менен Жарканды.
Аяк жагы Ая-Күз,
Арасында Сары-Арка,
Ары чети Орол тоо,
Эске алып деңиз — көлүнү,
Талашып Иле чөлүнү,
Кытай бербейт деп ойлойм
Анжыян, Кашкар жерини,
Бузук кылсак ашарбыз
Муз дабандын* белини.
Нарын бою узун тоо
Кашкардын чети кызыл тоо,
Карап турсаң калайык
Капырдын баары болду жоо,
Камданбасак болбойт го.
Тукум калбай кырылып
Тумшугубуз катпайлык,
www.bizdin.kg
Туйгун минтип жатпайлык.
Баарыласа, көптөсө
Балакетке салбасын,
Баш көтөрөр айылда
Бала калбай калбасын.
Ургаачыңды күң кылып,
Таң атпаган түн кылып, Эркегиңдин баарысын
Таманга басып жүн кылып?
Сатыкка салып кул кылып,
Сандыкка салып пул кылып,
Зардалдын баарын өлтүрүп
Зайыбыңды тул кылып,
Санабай малың айдатып,
Сай кашкаңды* жайлатып,
Ата
-уулудан түк койбой
Айдап жүрүп кырбасын
Ар тарапка сайлатып.
Баарыңарга эп болсо,
Бай Жакып айткан кеп болсо,
Камданган болуп калалык,
Капыр келсе зордукчу
Каяша кылып салалык.
Каза жетип күн бүтсө
Кармашып өлүп калалык.
Ойрон болгон кытайың
Оңдурбаска окшоду,
Ошону айтып бай Жакып
Ортосунда токтоду.
Айткан сөзүн угушту,
Акылдашып турушту.
Эсине алды кээ бири
Бая Нескара кылган урушту.
Он бир элчи келгенин,
Ойрондойбуз дегенин,
Тогуз жүз аскер кол алып,
Алтайды көздөй жол алып,
Нуукер балбан келгенин,
Урушуп балдар жеңгенин.
Алтайлыктын кыйласы
Анжууну көздөй кеткенин,
Арызы ханга жеткенин
Айтып
-айтып турушту,
Арбытты Жакып жумушту.
Өкүм болбой өнүкпөйт,
Өзүнчө бу журт жөнүкпөйт.
Башчысы болбой марыбайт,
Баш аламан жарыбайт,
Ханы болсо кар болбойт,
Жарактуу киши зар болбойт.
Жайыт болбой мал болбойт,
Жабылса кытай жан койбойт,
Бекери болбой бек болбойт,
Бекер жатыш эп болбойт.
Каары болбой хан болбойт,
Дене болбой жан болбойт.
Тегерегиң баары жоо,
Тепсесе душман жан койбойт.
Калкалайм десең жаныңды,
Көтөрүңөр ханыңды.
Хан көтөрбөй болбос деп,
Каптаса душман койбос деп,
Хандуу журт болуп калалык,
Калаба кылса капырлар
Кайрат кылган бололук,
Өлүп калсак кокустан
Бир чукурга тололук,
Бекер жатпай эндекей,
Тирүү болсок баарыбыз
Бир дөбөдө бололук,
Пейли катуу бирөөңдү
Бек көтөрүп коёлук.
Калкка кабар салалык,
Кайраты бар бирөөңдү
Хан көтөрүп алалык,
Капыр келип кол салса
Каруу
-жарак асынып,
Каршысына баралык.
Ушуну айтып бай Жакып,
Акбалта чалы башында,
Бердике бар ушунда,
Жалпы турган адамдар
Жайы барбы бу сөз деп
Жакып бай турган тушунда,
Жандын баары күңгүрлөп,
Жакшы кеп деп дүңгүрлөп,
Жакып байдын доорунда
Жалпы аламан баарысы
Кол куушурду бооруна.
Ошо күндө көпчүлүк,
Ойлонсок бизге көп түлүк,
Баракелде эп экен,
Бай Жакып айткан кеп экен,
Алтайлыктан аз барбыз,
Каңгайлыктан канча бар,
Манжуулуктун башы бар.
Тыргооттон бир миң түтүн бар,
Үч уруу казак болгондон
Чачкыны жок бүтүн бар,
Кырк уруу кыргыз бу да бар.
Алты шаар арасы,
Ары четин сураса
www.bizdin.kg
Барганалык жуда* бар.
Кана чыгыңарчы ханыңар,
Чыгым тозор жаныңар,
Чыңданыңар баарыңар,
Калп айтпаган чыныңар
Казатка чыгар тыңыңар,
Кандыкка бириң чыгыңар!
Беттешкен жоого белдүүңөр,
Белдешкен жоого демдүүңөр,
Өткүр чечен тилдүүңөр,
Өкүмөт жөнүн билчүүңөр!
Улуу, кичүү баарысы,
Ушуну айтып салышты.
Хан боломун калкка деп,
Кандай да болсо чыдаймын
Калк башкарган наркка деп
Айтар адам жок болуп,
Акылдашып токтолуп,
Кара журт карап калганы.
Бая аң уулаган сексен төрт
Калкка көзүн салганы,
Камалышың кандай деп
Элден сурап калганы.
Аң ууладык баарыбыз,
Арада жок сиздердей
Ак сакалдуу карыбыз,
Көпчүлүк, сени билбейбиз,
Биздин көтөрүлгөн ханыбыз
.
Айнакул бала кеп айтат,
Ай, калайык, деп айтат!
Чеге минген ак бышты
Ай талаада сойгонбуз,
Манас деген баланы
Хан көтөрүп койгонбуз.
Биз хан көтөрдүк деги деп,
Биз көтөргөн ханыбыз
Аяк менен
-башыңа,
Кары менен жашыңа
Келер бекен эби деп
Саламаттын Айнакул
Сан журтка айткан сөзү бул.
Өзүбек уулу Абдылда
Өткүр чечен кеп айтат: — Хан кылганың чын болсо,
Бай Жакыптын баласы
Манас экөөң тың болсоң
Дөөлөткө көлдөй толуңуз,
Кылымды билген хан болсо
Кырк убазири* болот го,
Кыркына башчы болуңуз.
Калайыкка жаккан жок
Какшыктап айткан Абдылда.
Кары
-жашы күңгүрлөп,
Ханыбыз Манас болду деп,
Калктын баары дүңгүрлөп,
Көпчүлүк топук алганы.
Көкчөнү Камбар жемелеп,
Туубай калсын сени деп,
Туулгандан бери дүйнөдөн
Кай жериңде кеми деп.
Бир тайды аяп салганың,
Калкка маалим болдуң го
Карик* болуп калганың.
Хандыкты Манас алды деп,
Казак бекер калды деп,
Атаң экөөң ар качан
Адамдан жакын көрөсүң
Айбан да болсо малды деп.
Башынан кудай бак берген
Союптур Манас малды деп,
Камалып турган кара журт
Ана, хан көтөрүп алды деп
Капаланды Камбаркан
,
Карап турган канча жан.
Өкүнүчтүү болсоң өзүңөр,
Көрүп турат көзүңөр,
Хан кылбайбыз дегениң
Ушу жерде чыксын сөзүңөр.
Айлыңдан арман калбасын,
Атап коюп хандыкка
Артынан калба салбасын,
Ата
-уулулар барсыңар,
Аны кылбайт элек деп
Арманың ичте калбасын.
Ал сөздү айтып Акбалта
Айгайды журтка салганы.
Ал аңгыча болбоду
Арстан Манас жаш бала
Жыйынга басып барганы. — Астымда болгон ага жок.
Ажал келсе даба жок,
Артымда иним жаш жатыр,
Акылга дыйкан көй баатыр*
Айтууга менде сөз жатыр.
Мал жагында арман жок,
Башыма мүшкүл иш түшсө
Сууруп алар азаптан
Тууганымда дарман жок.
Карып калган Жакыпта
Кайрат кылар шайман жок.
Казак, кыргыз бир тууган,
www.bizdin.kg
Хан болуучу жан болсо
Бирөө чыксын бел бууган.
Талаада бир ат сойдум деп,
Хан көтөрүп койдуң деп
Өз напсиме тартпайын,
Тоодой токонаалатты*
Өз мойнума артпайын.
Калмагың бар, маңгул бар,
Казагың бар, кыргыз бар,
Каңгай менен тыргоот бар,
Бел байлаган болсун деп,
Мени боштон койсун деп
Бала Манас айтат кеп.
Ырас айткан сөзүң деп,
Калайык хан кылууга
Ылайыксың өзүң деп,
Көпчүлүк ичин жыйбады.
Өңгөсүнүн баарысы
Бир
-бирине кыйбады,
Журтту кудай сыйлады.
Эр кадамы жолдо бар,
Не кылса да бай Жакып
Дүнүйөсү колдо бар.
Жаштык кылса баласы,
Болбосо мейли Манасы,
Карыса да Жакыпты
Хан көтөрүп алалы,
Кабылан Манас баланы
Кайрат кылар душманга
Баатыр коюп салалы.
Көңүлгө шондой кеп келди,
Көпчүлүккө эп келди,
Көкчө мырза бек келди.
Хандыкты Жакып алдыбы,
Баатырлыктын мансабы
Манасына калдыбы?
Эби болсо көбүңө,
Атан менен лөгүңө*,
Акылга кеңеш кураймын,
Төгөрөк журтка эп болсо
Төрөлүктү сураймын.
Айдаркан менен Камбардын
Ачуусуна чыдабай,
Жергедеги казактын
Жемесине чыдабай,
Жез жыгадай* эр Көкчө
Жетип келип элге айтат. — Көкчө сурайт төрөлүк,
Көбүңөргө эп болсо
Төрө бол деп көрөлүк.
Көпчүлүктөн сөз кайтат:
Казак, калмак алсын деп,
Качан такка мингени
Төрө атанып калсын деп.
Калктын баары күңгүрлөп,
Казак төрө болсун деп
Как жарылды дүңгүрлөп.
Көтөрөлүк ханды деп,
Хан көтөргөн жанды деп,
Алты кулач ак кийиз
Астына алып салышып,
Агала сакал Жакыпты
Акбалта менен Бердике
Жетелешип алышып,
Көпчүлүк аны сүйрөдү.
Көтөрбөңөр мени деп
Көсөл Жакып сүйлөдү.
Көп дүнүйөм болсо да
Көңүлүм толгон ала үчүн,
Көргөнсүңөр калайык
Көп ыйладым бала үчүн.
Акылга түшкөн ал үчүн,
Азар түмөн дүнүйөм
Асили көзгө көрүнбөй
Наалып жүрдүм бала үчүн.
Карыганда хан кылып
Калабага салбаңар,
Каралдым турса кашымда
Карып калган жашымда
Убалыма калбаңар.
Хан жумушу көп болот,
Балаңды коюп болгун деп,
Кандай курган кеп болот.
Ырас мага кыйсаңар
Баламды кылсаң эп болот.
Муну айтып бай Жакып
Буркурады, ыйлады,
Бурчактап жашын тыйбады.
Кордукта жүргөн курган чал
Кубангандан ыйлады.
Казак, кыргыз камалап,
Калмак, маңгул жабылып,
Ак кийиздин үстүнө
Бай Жакыпты салганы,
Баласы Манас баатырды
Ак кийиздин үстүнө
Аны дагы биргелеш
Олтургузуп алганы.
Көтөрүп көп журт алганы,
Жети кадам басканда
Болду балдар, болду деп
www.bizdin.kg
Жеткилең Жакып карыя
Жерге түшүп калганы.
Жеке Манас баланы
Көтөрүп алып көпчүлүк
Алиги турган жыйынды
Жети айланып барганы.
Жергесинде калайык
Жеттик мүдөөбүзгө деп
Кужулдашып калганы.
Хан өкүмүн тийгизди,
Хан таажысы ушу деп
Хан Манастын башына
Жыгалуу* бөрктү кийгизди.
Ошондо Жакып ой кылды,
Токсон бээни сойдуруп
Тогуз күнү той кылды.
Жергесинде кыргызды
Кызматына тургузду.
Ногойдон калган кызыл туу
Жакыпта калган мына бу,
Оболотуп аштады,
Тойду Жакып баштады.
Оңолду Жакын карыя,
Абалкы бейилди таштады.
Жакыпта дүнүйө мал деди,
Жалпы аламан кара журт
Эл эсебин ал деди.
Алтайлыкты санаса,
Аяк-башын караса
Токсон алты миң болду.
Тобунда мындай ким болду
Хандуу журт болуп калдык деп,
Кабылан Манас баланы
Хан көтөрүп салдык деп
Тогуз күндө той тарап
Үй-үйүнө кеткени.
Талапкердин баарысы
Талабына жеткени.
www.bizdin.kg
АЙРЫМ СӨЗДӨРДҮН ТҮШҮНДҮРМӨСҮ
А ж ы н а — жин.
А з е л — бал.
А к с и — кусур, касиет.
А л б а р с — мыкты болот, болот кылыч.
Алеңгир — жаанын өзгөчө бир түрү.
Аңгире жол — Кара жол, чоң жол.
А р у у — таза.
А ш ы к — чүкө.
Б а а р — эрте жаз.
Б а г ы п — карап, байкап, көз салып.
Б а л к ы — кымбат баалуу материал.
Балкы тон — ошол кымбат кездемеден жасалган тыш кийим.
Барбана болду башына — бул жерде жөлөк, таяныч, калканчы күйөрү, жаны ачыры болду
деген мааниде.
Баранда — майда жан-жаныбарлар (канаттуулар).
Б а р а ң — оозунан октолуучу мылтыктын жалпы аты, милтелүү мылтыкты да, пистон менен
атылуучу мылтыкты да бараң деп атай беришет. Мисалы: Көк бараңды октоду, Көк милтени
чоктоду.
Баш майлоо — кыргыздардын эски түшүнүктөрүнө байланыштуу салты
Бедөө — күлүк аттардын бир түрү.
Б ө к ө — балбан.
Бурак ат — 1) Канаттуу ат. 2) Күлүк ат.
Б у р у т — кыргыз. Калмактар кыргыздарды ушинтип аташат.
Б у т — сыйынуучу кудайдын колдон жасалган кебетеси, идол.
Б у у л у м — кымбат баалуу материалдын бир түрү.
Д а б а н — бийик ашуу.
Д и л д е — беш сом наркындагы алтын тыйын.
Долон, доолон — кымбат баалуу кездеменин бир түрү.
Д о о т а й — округдун начальниги, губернатор.
Д о р г о — чабарман, жасоол жнгит.
Д УУД У У — кытай сөзү. Чоң аймактын башкаруучусу, же генерал-губернатор.
Д ү р ү й о — жибек кездеменин түрү.
Жабыр баян — азуулуулардын эң кыйыны жана коркунучтуусу деп түшүнүлгөн турмушта жок
жомоктук айбан.
Ж а г а л — кементай сымал жасалган калмак тонунун — сырт кийиминин түрү. Адатта кара, же
кызыл деген сөз кошо айтылат: кара жагал, кызыл жагал.
Жагалалап, чагалалап — кокуйлап, чага — калмактардын чочугандыкты, корккондукту
билдирген кыйкырыгы.
Ж а з а й ы л — замбирек.
Жайсаң — калмак сөзү, начальник.
Жамбы — түрдүү формада жана ар түрдүү салмакта боло турган акча ордуна жүрүүчү уютулган
күмүш.
Ж а н у т — енот (териси кымбат баалуу анча чоң эмес жаныбар).
Ж а н ч — саюу.
Ж а н-ж у ң — монгол сөзү, башкы командачы, полководец.
Ж а ң г е л — чер токой, токой.
Ж е б е — жаанын огу, огунун учундагы курч темир.
Ж о р о — жолдош.
Жубар бермет — ак бермет.
Ж у д а — такыр, бардыгы.
Жудурук — муштум.
www.bizdin.kg
Ж ы г а — 1) шөкүлө;
2) хандык белги — таажы сайылуучу тебетей;
3) баш кийимге кооздук үчүн тагылган куштун куйрук, же канат жүндөрү;
4) Эң жогорку даражаны көргөзө турган кооз жана сымбаттуу жасалган атайын белги (Жез
жыгадай эр Көкчө). Жыгалуу мөөр хандык белгиси бар мөөр.
3 а б а р — кооздук үчүн пайдаланылуучу буюм-тайымдар.
3 а р — алтын.
3 е р — алтын.
3 о о л у — адамды жазалаганда моюнга салуучу кишен сыяктуу темир чынжыр.
3 у б у н — уруу, топ, бөлүк, аскердин отряды.
Зумурут — асыл таштын бир түрү — изумруд.
3 у ң д у н — кытайлардын согуштук мансабынын бири.
И н ж и — жемчуг.
К а к а й — каман, чочко.
Каканчын — кытай, кытай мамлекети.
К а л б а — жаңжал, чатак, чыр, уруш.
Калдай — 1) моңгол сөзү, штаб офицери.
2) моңгол, калмактардагы административдик мансаптардын бири.
Хан заада — хан тукуму, хандын баласы.
К а п ч а л — аскалуу капчыгай.
К а р и к — өтүмсүз, уяң, коркунчаак, жер карама.
Кароолу дажаал — кароолуна илинген соо калбайт, кароолу коркунучтуу, сүрдүү деген мааниде.
К а ш к а — башчы, мыкты, жетекчи. Сай кашка — эң мыкты.
К и р и ч — жаанын кергичи. Кээде дегендин ордуна да колдонула берет.
К о л о к — жаанын огу.
Коломсок — жаанын огун салгыч, саадак.
Коога — уруш, жаңжал.
К о ш — жылкычылардын, же согуш убагында колдун убактылуу жашап турган жайы.
К ө й — жалаң, өңкөй, чылк, кээде абыдан деген да мааниде, мисалы: көй кашка — жеткен
баатыр.
Көй баатыр — жалаң баатырлар.
К ө к ө теңир -— асман кудайы.
К ө л ү к — мингич, ат.
К ө ө р — көөхар, асыл таш-жемчуг.
Күлдүр мамай мылтык — чоң мылтык, замбирек.
К ү л ө — думаналардын теринин түгүн сыртына каратып өзүнчө жасалган баш кийими.
Күндө — жазаланганда колго салынуучу кишен, кээде кыйнап жазалоо
үчүн башка шири каптап коюу маанисинде да айтылат.
Күн жүрүш жак — түштүк жак.
Күрөөкө соот — кооздолуп жасалган, найза өтпөс жоо кийими.
Кыбалап — бул жерде артынан сая түшүп деген мааниде. Жалпы эле кыбалоо — чебердик
менен иш кылуу.
Кыйык атуу — бута атуу.
К ы я к — соот.
Кыям жак — түштүк жак.
Лайлама — калмак кудайы.
Л ө к — күчтүү, маанилүү деген мааниде. Адатта нардын буурасын лөк дейт.
М а м ы р ч ы л ы к — бейкутчулук, тынччылык.
М а н а т — кымбат баалуу, кол менен жасалган, көбүнчө кызыл түздө болгон түктүү кездеме.
Мандыкер — күндүккө жалданып иштеген адам.
М а р т у у — төрөп жаткан аялды эси ооп калса кара басты (же албарсты басты) деп түшүнүү.
М е ш — (чанач меш) — эркечтин терисинен жасалган чоң чанач.
М и л т е — бараң мылтыкты атыш үчүн от берүүдө пайдаланылган өрүлгөн кебез.
Мөндү — калмакча «кел» деген сөз. Эпосто көбүнчө калмактардын уруш урааны катары
колдонулат.
www.bizdin.kg
М у р д а р — (мырдар) — өлүк, какмар, сасыз (тилдөө) маанисинде.
Н а к е р — кооздоп жасалган баатырлар кийүүчү өтүк.
Н а з ы р — 1) кудай жолуна курмандык атоо, кол кайыр берүү; 2) өлгөнгө атап тамак берүү.
Салбырын — көп адам атайын камданып алыс жерге аң уулоого чыгуу.
С а ң о о р — куштардын буттары менен куйругунун арасындагы жумшак майда жүн.
Сап кылуу — такыр кыйратуу, түгөтүү.
С а р п а й — сый тон.
С у п — ак төөнүн жүнүнөн же ак жибектен жасалган кымбат баалуу кездеме.
Суп чапан — кымбат баалуу ак кездемеден жасалган сырт кийим.
С ү ң г ү — (карагай найза сүңгүсүн) — найза.
С ы й ы р — уй.
Сыр жебе — атайын жылмаланып жасалган огу.
Таканак жүн — куштардын бутундагы жүнү.
Т а-т а — (айгай салып таталап) — ур, ур.
Т а т а й — аялдар чочуганда, корккондо айтылуучу мааниге ээ болбогон, катуу чочууну
билдирүүчү сырдык сөз.
Токонаалат — жеме, уятка калуу, күнөөлүү болуу.
Т о р г у н — кымбат баалуу жибек кездеменин түрү.
Төө мылтык — чоң мылтык, төөгө жүктөп жүрүп атууга ылайыкталган кичирээк замбирек.
Т у б а р — жибектен жасалган кытай кездемеси.
www.bizdin.kg
САГЫМБАЙ МАНАСЧЫ ЖАНА АНЫН ВАРИАНТЫ ЖӨНҮНДӨ
Сагымбай 1867-жылы Ысык-Көлдүн күңгөйүндөгү Кабырга деген жерде туулган.
Сагымбай 12—13 жашында атасы Орозбак өлүп, жетим калат. «Манас» айтууга 15 —16
жашынан тартып киришет. 1916жылкы үркүндө эл менен кошо кытай жерине барып, ал
жактан1917-жылы кайткан. 1922-жылдын жай айынан тартып «Манасты»жаздырууга
киришип, биринчи бөлүгүн 1926-жылдын августунда жаздырып бүтүргөн. 1930-жылы
Кочкордо дүйнөдөн кайткан.
Кыргыз илимдер Академиясынын тил жана адабият Институтунун кол жазмалар
фондусундагы маалыматтарда Сагымбай бала кезинен эле ырга шыктуу болгондугу,
«Манас» айтууга чейин лирикалык жана тамашалуу ырлар чыгаргандыгы менен оозго
алынгандыгы эскертилет. Жалпы эле чоң жомокчу катары элге кеңири белгилүү
болгондо да түрдүү чыгармалар жаратууну токтоткон эмес, лирикалык мүнөздөгү ырлар
менен катар өлгөн адамдарга ылайык кошоктор түзүүгө көп катышкан, айрыкча аштойлордо жар чакыруу милдетин Сагымбай катышкан топто көбүнчө ага ыйгарышчу
экен.
Сагымбай «Манасты» эң алгач өз алдынча тың манасчы эсептелген агасы Алышерден
угуп үлгү алган деп болжолдошко болот, бирок белгилүү изилдөөчү К. Рахматуллин:
«Шапак манасчынын айтуусуна караганда, кадимки Тыныбек манасчынын мугалими
Чоңбашты (Нармантайды) биринчи жолу уккан, Сагымбай абдан кызыгып, «Манасты»
үйрөнүү үчүн Чоңбашты ээрчип кетмек да болгон»1,— деп жазат. Чынында
Сагымбайдын «Манасты» биринчи жолу кимден угуусу, кимден эң алгач таалим алуусу
анын чыгармачылык жолунда чоң мааниге ээ көрүнүш. Бирок, ушул жерде бир нерсени
эстен чыгарбоо зарыл: манасчылардын чыгармачылыгындагы жалпы мурдатан кабыл
алынып келе жаткан салт боюнча болочок манасчы алгач укканын бүт өмүрү бою ошол
калыбында сактоого милдеттүү болгон эмес, тескерисинче, өзүнөн улуу, же таланты
жактан жогору турган жомокчулардан уккандарынын көңүлүнө жагып, туура деп
түшүнгөндөрүн өз репертуарына кабыл алып кеңири пайдаланган. Ушуга ылайык ал өз
вариантын түзүүдө өзү уккан ар бир башка манасчынын вариантындагы артык
үлгүлөрдү чыгармачылык менен сиңирип, өздөштүргөн. Адатта бул элестүү саптар
тигил манасчыныкы, бул эпизод мунуку деш болгон эмес, ар бир талант тарабынан
жаратылган табылга эл арасына таралуу күнүнөн тартып ар бир башка, же жаш айтуучу
үчүн да эгер ал кааласа анын өз табылгасы болуп кала берген. Угуучулар бул жерин, же
бул сапты сен тигинден үйрөнүп алыпсың деп айтуучуга кине койгон эмес,
тескерисинче, мурда элге кеңири тараган, же эл жакшы кабыл алган үлгүнү чен катары
алып, жаш манасчыга, же талант жактан анча эмес айтуучуга бул жерин тигил чоң
жомокчу мындай айтат, сеники мобул жактан ага жетпейт экен деген сын берип, талап
койгон. Кыскасы, «Манас» өзү кандай жалпы элге орток чыгарма болсо ар бир жомокчу
тапкан артык табылга да так эле ошондой жалпыга орток көрүнүш, так мына ушул
салтка ылайык ар бир айтуучу башкалар иштеп чыккандардын бардык мыкты үлгүлөрүн
өз менчиги катары кеңири пайдалануу гана турмак, эч качан мобул жерди тигинден
үйрөндүм деген сөздү айтуучу да эмес. Андай талап коюу эч кимдин оюна да келбей
турган адаттагы көндүм иш эле.
Сагынбай да өз вариантын түзүүдө ушул ыкты кеңири пайдалангандыгында шек жок.
Ага таандык варианттын жогорку көркөмдүк касиети мунун эң ачык күбөсү. Албетте,
элге жаккан, бардык жактан шай келген вариант түзүүдөгү жомокчунун өз талантынын
1 К. Рахматуллин. «Манасчылар», Кыргыз ССР илимдер Академиясынын тил жана адабият институтунун
кол жазмалар фондусу, инв. № 1289, 68-бет.
www.bizdin.kg
деңгээлин такыр эле эсептен чыгарып салууга болбойт, бирок, ошону менен бирге эле ал
манасчы өзүнөн мурдакылар иштеп чыккандарды кандай өздөштүрө алгандыгы чечүүчү
мааниге ээ көрүнүштөрдүн биринен. Сагымбайдан «Манасты» жазуу иши башталганда
ал адам 55 жаштагы курагы болгон. Буга чейин ал жаш кезинен тартып эле өз доорунун
эң чоң жомокчуларынан таалим алып, элге кеңири белгилүү манасчылардын артык
табылгаларын кенен өздөштүрөт (албетте, ошол Сагымбайга таалим берген ар бир чоң
жомокчунун өзү да так эле ушундай жолду басып өткөндүгү, өзүлөрүнө чейинкилердин
табылгаларын өздөштүргөндүгү да шексиз) жана талантынын күчүнө жараша өз
табылгаларын да кошумчалайт. Бул эки фактор ар бир манасчынын чыгармачылыгында
чечүүчү мааниге ээ.
Сагымбайдын кимдерден таалим алгандыгы жөнүндө «Манастын» көрүнүктүү
изилдөөчүлөрүнүн бири К. Рахматуллин колдо болгон жана ошол кездерде кары
адамдардын берген маалыматтарына таянып: «Сагымбай ошол учурдагы чоң
манасчылардын бардыгын дээрлик угат. Ал Чоңбаш, Тыныбек, Найманбайларды гана
эмес, Балык менен Келдибекти да угуп, үлгү алгандыгы жөнүндө айтышат. Келдибек
Сагымбайга «Манасты» айттырып көрүп жактырат, бирок, обондон жетише элек
экенсиң деп обонду, кол шилтөөнү жана башка кыймыл-аракеттерди үйрөткөн экен»1
,—
деп жазат.
Ар бир манасчынын түзгөн вариантынын деңгээли үчүн чоң мааниге ээ көрүнүштөрдүн
бири — практика, ошол варианттын элдин эң кеңири массасынын талкуусунан өтүшү.
15 —16 жашынан тартып «Манас» айтууга киришкен Сагымбай өз вариантын кагаз
бетине түшүрүүгө чейин кырк жыл чамасында эл аралап, жомок айткан. Бул мезгил
ичинде ал айткан жомок эчен адамдардын, көптөгөн угуучулардын сынынан өткөнүн
көз алдыга келтирүү кыйын эмес. Сагымбай жомок айтуудан башка өмүрүндө эч кесип
кылбаган, үй-бүлөсүн жалаң ушул «Манас» айтуудан тапканы менен баккан адам
болгон.
Жадаса 1916-жылкы үркүндө кытай жерине качып барганда да үй-бүлөсүн «Манас»
айтуу менен багып, эл кырылып жаткан оор ачарчылыкта бала-бакыраларын аман алып
калган экен. Билген адамдар берген маалыматтарга караганда ал адам жай дебей, кыш
дебей дайым эл арасында, болгондо да бир айылдан экинчи айылга, бир өрөөндөн
экинчи өрөөнгө өтүп, кыдырып жүрүп жомок айткан. Ушул кыдыруу учурларында
далай жомокту, уламаны сонун билген, мурдагы белгилүү манасчылардын айткандарын
уккан эл арасындагы сөзмөр адамдардын, жалпы эле элдин сынынан өткөндүгү шексиз.
Адатта, ар бир жомокчунун жомокту айтуу учурунда угуп жаткан көпчүлүк пассивдүү
гана угуп тим болбойт. Эл алдында өз өнөрүн көрсөтүп жаткан жомокчунун, айрыкча
жаңы, же жаш жомокчулардын аткарып жаткан чыгармасы сынга алынып, угуучулар
өзүнө жаккан жагы менен катар мүчүлүш жерлерин эскерткен учур кеңири жолугат. Көп
учурларда мындай сынчылар өзү мурда уккан билгендерине таянып: ушундай айтуу
туура, же тигил манасчы мындай айтчу эле, ошонуку туура деген планда кеңешин да
айтат. Кандай гана айтуучу болбосун бул сыяктуу жалпы элдик сын менен эсептешпей
койбойт жана манасчы аткарган жомоктун калыптанышында мындай сындын, кеңештин
мааниси өтө чоң. Өз доорунун эң мыкты устаттарынын иштеп чыккандары жана алардан
мурдагы белгилүү табылгалар менен байыган, зор таланттын өтө көп күч жумшап,
чексиз берилгендик менен узак жылдар бою иштеп чыккандарынын натыйжасы болгон
жана кырк жыл чамасында элдик талкуудан өтүп, көптөгөн угуучулардын каалоолору
эске алына келип түзүлгөн Сагымбайдын варианты өзгөчө көркөмдүк деңгээлге
көтөрүлгөн чыгарма болушу табигый иш. Бул факты өзгөчө касиеттин, же чектен тыш

1
1 Кыргыз ССР илимдер Академиясынын тил жана адабият институтунун кол жазмалар фондусу, ипс. № 1289, 68—69-беттер.
www.bizdin.kg
күчтүн кийлигишүүсү эмес, көп эмгектин, узак тажрыйбанын залкар талант менен
айкалышуусунун натыйжасы.
Сагымбай Орозбак уулунун айткан вариантына таандык көркөмдүк касиетке анын
чыгармасын уккан, же окуган ар бир адам, ошондой эле «Манас» эпосун изилдөөгө
катышкан ар бир окумуштуу жогору баа беришет. Мисалы: көрүнүктүү окумуштуу жана
казак элинин улуу жазуучусу Муктар Ауэзов «Манас» жөнүндөгү кеңири белгилүү
эмгегин ушул Сагымбай Орозбак уулунун вариантынын негизинде жазган. Демек,
окумуштуу тарабынан «Манас» жомогунун бай материалы, жогорку көркөмдүгү
жөнүндөгү ойлору эң алды менен так ушул вариантка таандык.
Кыргыз поэзиясынын мастерлеринин бири, көрүнүктүү акын Алыкул Осмонов
жомокчуну «Улуу акын» деп жогору баалоо менен, айрыкча, «Сагымбайдын бир сөзү
бир аттык»1 —деп анын вариантынын көркөмдүк касиетине өзгөчө ыраазы болот.
Сагымбай Орозбак уулу айткан «Манасты» кагаз бетине түшүрүү иши жогоруда
эскертилгендей 1922-жылы башталат. Бул иште демилгечи болгон жана жалпы эле
кыргыз фольклорун жыйноодо эбегейсиз зор эмгек сиңирген Каюм Мифтаковдун
маалыматы боюнча Сагымбай 1921-жылдын акырында азыркы Тоң районундагы
Бөкөмбаев селосу жайгашкан жерге келет. Ошол жерде мугалим болуп иштеп жүргөн
Мифтаков ал айткан «Манасты» угат да көңүлүнө өтө жаккандыктан кагаз бетине
түшүрүүнү өтүнөт. Бирок, Сагымбай минип келген ат бирөөнүкү болгондуктан узак
убакыт токтолууга макул болбойт, экөө жайында жолугушууга убадалашышат. 1922-
жылдын жайында Мифтаков атайын издеп барып Сагымбайды Солтон-Сары
жайлоосунан табат да, Нарынга ээрчитип барып жомокту жазуу ишин баштайт.
«Манасты» жазуу иши 4 жылдан ашуун убакытка созулат (1922-жылдын июнь-июль
айларынан башталып 1926-жылдын августунда бүтөт). Сагымбайдан «Манасты» жазуу
ишин Каюм Мифтаков баштаган, бирок, ал адам аз гана баштап токтотуп, негизинен бул
вариантты кагаз бетине түшүргөн адам Ыбырайым Абдырахманов болгон. Бул эки
адамдан башка да Сапарбай Сооронбаев аттуу адам аралашат, анын милдети —
манасчыдан жазылган материалдарды көчүрүп, экинчи нускасын даярдоо эле.
Булардын ичинен Каюм Мифтаков мурдатадан эле оозеки чыгармаларды жыйноого
терең кызыгып жүргөн жана бул багытта бир топ эмгектенген адам болсо да «Манасты»
кагаз бетине түшүрүүдө зарыл керек болгон илимий талаптар бар экендигин ал үчөөнүн
кимдир бирөө билгендиги жана ошол өзүлөрү аткарып жаткан иште андай талаптарды
так аткаргандыгы байкалбайт. Тескерисинче жаздыруу ишинин жетекчиси эсептелген К.
Мифтаковдун өзү жазган тексттерде сөздөрдүн тактыгын сактоо жок, ал гана турмак
кыргыз сөздөрү татарчаланып же кыргыз сөздөрүнө татар, башкыр сөздөрү
аралаштырылып жазылган.
Сагымбайдын вариантынын негизги катчысы болгон Ыбырайым Абдырахмановдун
«Манасты» канчалык даражада илимий талапка жооп берерлик тактыкта жазганын кесе
айтуу кыйын. Тактыктын зарыл экендигин ошол кезде ал адам билгендиги да күмөн.
Биздин оюбузча эч ким ал адамдан мындай тактыкты талап кылбаган да болсо керек.
Бирок, кыргыз интеллигенттеринин арасында «Молдоке» деген ат менен кеңири
белгилүү болгон бул адамдын өзгөчө тыкандыгын эске алганда текст негизинен
манасчынын оозунан кандай чыкса ошол калыбында кагаз бетине түшүрүлгөндүгүнө
ишенүүгө болот.
Бүгүн биздин колдо турган варианттын мүнөзү, деңгээли, жомокчунун чыгармачылык
бетинин ачылышындагы айрым маселелер, учурлар үчүн эпостун жазылыш тарыхынын,
жазуу процессиндеги түрдүү шарттардын, бул ишке кимдер катышып, жомокчунун
чөйрөсүнүн ким болгондугунун чоң мааниси бар. Анткени бул көрүнүштөр кээде өтмө

1 Алыкул Осмонов. Чыгармалар жыйнагы, II том, Фрунзе, 1965, 387-бет.
www.bizdin.kg
катар, татаал, кыйыр мааниде, кээде түздөн-түз мааниде жомоктун аткарылышына да,
жомокчунун чыгармачылыгына да таасир тийгизгендиги шексиз.
Жомокту жаздыруу учурунда манасчы өтө көп кыйынчылыктарды көргөн. «Манасты»
жазуу ишин уюштурган Түркстан илим Комиссиясы иштин жүрүшүнө дайым көзөмөл
болуп, шарт түзө алган эмес. Мунун натыйжасында алгачкы кызуу киришилген иш
(биринчи эле жаза баштаган жылы жайында Манастын туулушунан баштап
Кыргыздардын Ала-Тоого кайра келишине чейинки окуялар бүт жазылган) бара-бара
солгун тартып кетет. Айрыкча эпостун аяккы эпизоддорун жазуу кыйынга турат. Буга
жомокчунун иштин орто чендеринен эле катуу ооруга чалдыгышы да себепчи болот. Эл
арасында эпосту эркин айтып, өзүн коштоп, шыгына шык кошуп сүрөп турган
угуучулардан бөлүнүп, «жасалма» шартка дуушар болуусу (шыр кетпей жай айтып
жаздыруу) жомокчунун шыгына өз таасирин тийгизгендиги шексиз. «Сагымбай эң ак
көңүл адам болуп, аз гана муңдуу сөздөрдү эшитсе ыйлай берүүчү эле»,— деп эскерет
жомокчуну эң жакын билген адамдардын бири Ыбырайым Абдырахманов. Буга
караганда Сагымбай назик көңүл, чыныгы поэтикалык сезимге ээ адам болгон өңдөнөт.
Андай адамга материалдык кыйынчылыктардан да моралдык жактан басынуу өтө катуу
таасир келтирери шексиз. Оорунун залдарынан Сагымбайдын вариантынын аяк жагы
өзүнүн көркөмдүк деңгээли жактан башка эпизоддорунан кескин түрдө айырмаланат.
Кыргыздардын кытайларды жеңгенинен кийинки окуялар көп учурда бүдөмүк,
баяндалып жаткан окуялар үзүлүп, же баштаган иштин натыйжасы белгисиз болуп
калган учурлар кезигет, бул же тигил көрүнүштү баяндоодо жомокчу мурдагы белгилүү
болгон ыктарды, ыр саптарын эч өзгөртүүсүз ошол калыбында кайталап калгандыктан
эпостун эң аяккы корутунду бөлүгү окууга оор, көркөмдүгү начар. Бул бөлүмдү окуган
ар бир адам жомокчуга мүнөздүү болгон түгөнгүс, эң бай фантазия соолуп, зор талант
кайтып, жалаң гана окуяларды чүргөп, бири-бирине жамап айтуу ыгы калгандыгын,
ошол ык да өзүнө таандык болгон мурдагы чеберчилигин жоготуп, айтуучунун зордук
менен өзүн күчтөп жатып эптеп мурда белгилүү окуяларды сомолоп баяндоого гана
жарап калгандыгын даана көрүүгө болот. Бул бөлүмдө окуялар иретсиз, баш аламан,
мурдагы эпизоддорго мүнөздүү болгон Сагымбайга таандык эң так логиканын изи да
жок, ал гана турмак окуялардын орой карама-каршылыгы да орун алган.
Ушул түрдөгү оор шартка жана анын айрым зээн кейирлик жыйынтыктарына
карабастан Сагымбай Орозбак уулунун оозунан 1922—1926-жылдар аралыгында
«Манас» эпосунун эң сонун варианттарынын бири жазылып калынган. Бул иште
демилгечи болгон Каюм Мифтаков сыяктуу энтузиастардын, жомокчу менен бир катар
бардык оорчулуктарга чыдап, ишти аягына жеткирген Ыбырайым Абдырахманов
сыяктуу адамдардын эмгегине баа жетпейт.
Сагымбай Орозбак уулунун варианты ырынын кооздугу, түзгөн элестеринин тереңдиги
жана байлыгы, эл турмушун кенен алып, таамай сүрөттөй алгандыгы менен
өзгөчөлөнгөн, бизге белгилүү варианттардын эң мыктыларынын биринен. Ырас, бул
варианттагы жетишилген ийгиликти жалгыз Сагымбайдын жеке керт башынын
табылгасы дешке болбойт. Жалпы эле кандай гана вариант болбосун аны мурдагы эл
арасында жашап келген варианттар менен тыгыз байланыштуу карабай туруп баа берүү,
ал гана турмак вариант катары мамиле кылуу да мүмкүн эмес. Эгер ар бир вариантты
башка варианттардан, айрыкча өзүнөн мурдагылардын бай тажрыйбасынан бөлүп, жеке
алып карай турган болсок «Манастын» ийгилиги, таасири ошол жеке вариант менен
гана чектелип, эпостун өмүрү бир варианттын өмүрүнө көз каранды, ошону менен
шартташкан көрүнүш болуп калар эле. Ошон үчүн ар бир варианттын кемчилигин өзүнө
мүнөздүү жеке көрүнүш катары бааласак да, ийгилиги жөнүндө сөз болгондо
мурдатадан бери бүтүн эл тарабынан иштелгендерди, жалпыга орток ийгиликтерди
эстен чыгарууга болбойт. Варианттар арасындагы байланыш — улам кийинки муундун

манасчылары өзүнүн мурдагылардан жеке эле эпостун сюжеттик линиясын гана кабыл
алып сактабастан, көркөм табылгаларды да кабыл алып, өздөштүрүп, улантып, байытып
сактоо — «Манас» эпосунун укумдан тукумга өтүп жашоосундагы жана ар дайым элдин
эң сүйүктүү чыгармасы болуп кала берүүсүндөгү негизги сыр мына ушунда. Ошон үчүн
«Манас» таланттуу жомокчу айткан күнү эл сүйгөн, мыкты кооз чыгарма болуп, начар
жомокчу айткан күнү элге жакпаган керексиз чыгарма болуп калган эмес. Анын эл
арасындагы кадыр-баркы дайым бир калыпта жогору болгон. Анткени, «Манасты»
таланты начар айтуучу аткарган күндө да элдин эсинде анын мурдатадан кеңиргл
белгилүү болгон артык үлгүлөрүнүн элеси, таасири сакталган, ал гана турмак эл өзү ар
бир манасчыга ошол артык үлгүлөрдүн негизинде таалим-тарбия берип, анын өсүшү,
мыкты табылгаларды өздөштүрүшү үчүн шарт түзгөн. Албетте, жогоруда
эскертилгендей, адатта андай орток табылганы ар бир манасчы өз табылгасы катары
кабыл алып, өз вариантында эч өзгөртүүсүз эле кеңири пайдалана берүүгө укуктуу
болгон жана мунун эрен-төрөнү болгон эмес. Ушул салтка ылайык Сагымбайдын
вариантындагы далай көркөм саптар, таамай сүрөттөөлөр, таасирдүү элестер ага
чейинки толгон эл таланттарынын, эң көп манасчылардын орток ийгилиги, жалпы
табылга экендиги шексиз. Сагымбайдын эмгеги ошол артык табылгаларды терең
өздөштүрүп, өз вариантында орду менен туура пайдалана билгендигинде. Сөзсүз,
жомокчунун өз талантын, чыгармачылык шыгын такыр эле жокко чыгарууга болбойт.
Сагымбай зор талантка ээ адам болгондугунда шек жок. Бирок, анын вариантындагы
ийгиликтерди бул нукура өзүнүкү, муну мурдакылардын тажрыйбасынан алып,
пайдаланган элес деп бөлүүгө мүмкүн эмес. Анткени, анын зор таланты узак
тажрыйбанын натыйжасында гана такшалган, мурдатадан иштелип чыккандарды
өздөштүрүү аркылуу байыган, элдик сындан өтүү аркылуу курчуган. Натыйжада мына
ушулардын кошундусунан гана Сагымбайдын варианты келип чыккан. Чынында эле
Сагымбайдын вариантында кенен жолуккан:
«Алтын менен күмүштүн
Ширөөсүнөн бүткөндөй,
Асман менен жериңдин
Тирөөсүнөн бүткөндөй,
Айың менен күнүңдүн
Бир өзүнөн бүткөндөй,
Алды калың кара жер
Жерлигинен түткөндөй.
Ай алдында дайранын
Толкунунан бүткөндөй,

«Өңү кула, кара жал,
Өзгөчө сонун бу бир мал!
Чаткаягы Чаткалдай,
Жүрүп кетсе чатына
Жүктүү төө баткандай,
Желип кетсе жүрүшү
Жебенин огун аткандай,
Куюшкандын кошконго
Он бир карыш казанды
Ойноп-күлүп аскандай.
Болжолу жок чоңдугу,
Бооруна карандын
Момолой ийин казгандай.
Таноосуна-мурдуна
Кирер болсо жөргөлөп
Азыркы жүргөн адамдар
Кийми менен баткандай.
Камыш кулак, сом туяк,
Балтыры өгүз белиндей,
Басканы сырттын желиндей».
Манастын кылычынын сыны:
«Түн ичинде суурса
Өрт өңдөнүп кызарган,
Уруштуу күндө узарган.
Заарын тарткан мунардан,
Учун кайкы чыгарган,
Тоого чапса таш кескен,
Белге чапса баш кескен,
Шиберге койсо өрт кеткен,
Шилтегени мүрт кеткен».

Сагымбай Орозбак уулунан жазылып алынган вариант жеке эле айрым кооз ыр саптары
көп жолуккандыгы менен гана айырмаланбайт, жалпы эле бул вариантты бардык
жагынан жогорку көркөмдүккө ээ варианттардын биринен дешке толук негиз бар.
Сагымбайдан жазылган варианттын көркөмдүк күчүн эң алды менен эл турмушун кенен
алып, түрдүү жактан терең сүрөттөп бере алгандыгынан көрөбүз. Бул вариантта элдик
жай турмуштан — мал багуу, козу кайтаруудан тартып, бүт эл үчүн зор мааниге ээ
болгон— бир жерден башка жерге ооп көчүү, элдин башында тура турган баатырды —
ханды шайлоо, душмандардан сактануу үчүн даярдык көрүү, кайсыл эл менен кандай
мамиледе болуу, согушка аттануу жана башка толгон чоң-чоң маселелерди чечүүгө
чейинки көрүнүштөрдүн сүрөтүн көрүүгө болот. Ошол баяндалып жаткан ар бир кичине
жана чоң окуялар жалпы салтка ылайык чыныгы эпикалык масштабда каралып жана
чечилет. Бирок, ал эпикалык стилге таандык болгон жалпылык, салтанаттуулук
конкреттүүлүк менен, ар бир көрүнүштү майда деталдарга чейин так, реалдуу, ар бир
каармандын жеке өзгөчөлүктөрүн ачып бере билүү чеберчилиги менен тыгыз айкашкан.
Негизги каармандар гана турмак жардамчы катарындагы экинчи планда турган
каармандар да өзүнө таандык өзгөчөлүктөргө — индивидуалдуулукка ээ. Бул өзгөчөлүк
жеке эле сырткы көрүнүштүн ар түрдүүлүгү аркылуу жетишилбестен, негизинен ички
дүйнөнүн, мүнөздүн өзүнчөлүгү менен иш жүзүнө ашырылат. Айрым сапаттар
көпчүлүккө таандык болсо, башка бир сапат жалаң бул же тигил жеке каарманга гана
мүнөздүү. Мисалы, чексиз кара күч эпостогу башкы каармандардын басымдуу
көпчүлүгүнө таандык, же ошондой эле баатырдык сапат оң каармандар эле эмес, терс

Бул кабарды укканда,
Жалпы Букар чайпалып,
Төгүлүп кете жаздады.
Каарды Чубак баштады.
Журт чуркурап турганда,
Чууга кулак тунганда,
Он эки кыздын кенжеси,
Кудайдын сүйгөн пендеси,
Кара сурдун сулуусу,
Аял заттын нурдуусу
Темиркан кызы Каныкей
Баатыр бейбак болуучу.
Барган жерге калайман
Салган бейбак болуучу.

Эр Чубакты көргөндө,
Эликтей болуп түйүлүп,
Темиркандын алдына

Азыр жетти жүгүрүп.
Атакесин муңайтат,
Каныкей сулуу муну айтат:
„Атаке, ажалым жетсе өлөйүн,
Амалым жетсе ошого,
Мен бир кагыш кылып көрөйүн.
Жеңдирсем ушул баатырга,
Кордукту койдой көрөсүң,
Калбай баарың өлөсүң.
Жеңер болсом ошону,
Тикесинен салармын.
Кайра тартып Букарга,
Келбегидей кылармын.
Атаке, сенин шаарыңы
Эки айланып ушул дөө,

каармандарга да мүнөздүү көрүнүш. Жолойду күчсүз деп, же Коңурбайды коркок деп эч
ким айта албайт. Бирок, ар бир оң жана терс каармандар ушул сыяктуу жалпы
сапаттарга ээ болуу менен бирге эле ал образдарда атайын ошол каармандын өзүнө
таандык өзгөчө мүнөздү белгилеп турган касиеттер да бар. Манас чексиз баатыр,
укмуштуу балбан, бирок, анын негизги мүнөзүн ачып турган сапаттар булар эле эмес.
Манас ошондой эле жанда жок кең пейил, калыс. «Айкөл» деген эпитеттин жалаң гана
ага таандыкташтырылып айтылышы бекеринен эмес. Адам катары Манас терс
сапаттардан да таза эмес. Анын ала көөдөктүгү, энөөлүгү жеке өз керт башына гана
турмак, бүтүн элге зыянын тийгизген учурлар да болот. Ушундай эле абалды ар бир
каарманга үстүртөн болсо да көз жүгүртүп талдоо жүргүзсөк оңой эле байкоого мүмкүн.
Алсак, Алмамбет башкалардан трагедиялык тагдыры, терең билими, амал-айласы менен
айырмаланса, Каныкей сарамжалдуу уздугу, акылмандыгы менен, Бакай элдик жакшы
салттардын сактоочусу жана жөн билгилиги менен, Коңурбай арамзаада, кыйдылыгы
менен айырмаланат ж. б. Мындай конкреттүүлүктү адам образдарын талдаганда эле
эмес, ар бир окуяны, көрүнүштү сүрөттөөлөрдөн да ачык көрүүгө болот. Мисалы,
жомокто бул же тигил буюм, курал-жарак жөнүндө сөз болгондо ошонун көрүнүш
белгилери гана эмес, жасалуу процессине чейин элестүү сүрөттөлүп берилет. Четинен
эле алып бир-эки мисал келтирүү жеткиликтүү болор:
«Камыш кыйып каптаган,
Тарамышка чаптаган,
Темирин сегиз кырдаган,
Он эки түрлөп сырдаган,
Бөрү тил мизин чыгарган,
Учун ууга сугарган,
Шамалга тийсе ырдаган,
Тийген жери ырбаган,
Колдон тайма болот деп
Коло менен сырдаган,

Сайганында ийилген,
Сууруп алса чоюлган,
Кармайм деген душмандын
Беш манчасы кыйылган».
Бул саптар Манас баатырдын мубакүлдүү сыр найзасынын жасалуу процессин жана
сырткы көрүнүшүн сүрөттөгөн саптар. Мына бул болсо «эшик эндүү айбалта»
жөнүндөгү саптар:
«Таш көмүргө таптаган,
Как ыргайга саптаган,
Көөкөрчө кылып ийдирген,
Кыл кыял чаап чийдирген,
Чагарак алтын сомдогон,
Чапкан жоосу оңбогон
Эшик эндүү ай балта».
Конкреттүү буюм, курал-жарак, же адам жөнүндө сөз болгондо эле эмес, жалпылык
мүнөздөгү чоң масштабдагы картиналар сүрөттөлгөндө да көз алдыга деталдары ачык,
реалдуу элестер тартылат. Мисалы, көп адамдар катышкан жалпы уруштардын бир
көрүнүшү:
«Туу түбүндө турушуп,
Туубуз качпай турат деп
Кубат кылып урушуп,
Аралашкан эки кол
Ач бөрүдөй жулушуп,
Ачуудан колтук чоюлуп,
Уштап жүрүп жарагын
Алаканы жоюлуп,
Канаттын баары кайрылып,
Чапандын баары айрылып,
Этектин баары түгөнүп,
Ээрдин кашы үбөлүп,
Эриндин баары кесилип,
Эмчектин баары эзилип,
Тизенин баары тозулуп
Тизгиндин баары үзүлүп,
Тон тозулуп электей,
Томуктай болгон курган баш
Жошолоп салган челектей...»
Же ошол жалпы согуштан кийинки анын жыйынтык картиналарынын айрым
көрүнүштөрү:
... «Ок жуткуруп окшутуп,
Тинтүүр менен түрткүлөп
Бекиген окту копшутуп,
Сом этине калды деп,
Чыкпай туруп алды деп,
Аштар алып колуна

Тилип жаткан андан көп.
Кол-аягы сынганды
«Былк этпе кыйшык бүтөт»—деп,
Шакшак жонуп даярдап,
Тай мөңкүткөн эмедей
Минип жаткан сандан көп.
Баланча жаман жатыр деп
Мал болобу, болбойбу,—
Биле албадым такыр деп,
Кабар берип калкына
Келип жүргөн андан көп,
Учкаштырып кай бирөөн
Желип жүргөн сандан көп,
Шалактатып өңөрүп,
Өлүгүңдү алгын деп
Берип жүргөн андан көп...»
Жогорудагы саптардан даана көрүнүп тургандай бул вариантта жалпы уруш, уруштан
кийинки колдун көрүнүш абалын баяндаган картиналар сыяктуу өтө жалпылык
маанидеги элестер да айрым индивидиумдардын абалы, конкреттүү сүрөттөөлөр
аркылуу көз алдыга реалдуу тартылгандыктан анын таасир берүү күчү өтө зор. Бул
варианттагы көп кырдуу турмуш көрүнүштөрүнүн өтө чеберчилик менен көркөм
баяндалып, эң таамай жана жанга жагымдуу эстетикалык рахат берерлик даражада
тартылган таасирдүү элестери, каармандардын кылдаттык менен иштелип чыккан
портреттери кыргыз тилинин байлыгына, көркөмдүк күч-кубатынын чексиз экендигине
айгине болуп турат.
Сагымбай Орозбак уулунан жазылган варианттын баалуу жактарынын бири — мындан
элибиздин өткөндөгү көз-караш түшүнүктөрүн, үрп-адатын, турмуш-абалын изилдөөдө
эң бай материал табууга боло тургандыгында. Вариант айрыкча кыргыздын үрп-адатын,
салттык эрежелерин кеңири баяндайт. Той, аш, кыз узатуу, кудалашуу ж. б. сыяктуу эл
арасында кеңири жайылган толгон үрп-адаттык көрүнүштөр эң майда ритуалдарына
чейин толук сүрөттөлгөн учурлар көп. Керек деген адам элдин эң эски салттык
эрежелеринин изин, байыркы көз-караш түшүнүктөрүнүн калдыктарын кеңири
жолуктура алат. Чынында бул вариантты кыргыз элинин көп доорлордогу үрп-адат,
салттык түшүнүктөрүнүн атайын топтолгон жыйындысы дешке толук негиз бар.
Кыскасы бул варианттан илимдин бир эле тармагынын эмес, бир нечелеген
тармактарынын өкүлдөрү үчүн эң зарыл маалыматтар табылар эле. Мисалы, андан
элибиздин тилин изилдөөчүлөр, адабиятчылар, тарыхчылар, этнографтар, философтор,
географтар изилдөө үчүн эң бай материалдар табары шексиз.
«Манастын» Сагымбай Орозбак уулунан жазылган вариантында башка варианттар
сыяктуу эле башкы идея — патриотизм, эл таламын коргоп, ички жана сырткы
душмандарга каршы күрөш. Бул башкы теманын ачылышында эпостун традициялык ар
бир эпизоду өзүнчө мааниге ээ. Мисалы, сырткы баскынчылардан кордук тарткан элдин
өз эркиндиги үчүн күрөшү эпостун башталыш эпизоддорунда биринчи планга коюлуп
сүрөттөлсө, ата-бабанын туулуп өскөн жерин душмандан бошотуу максаты Манастын
Ала-Тоого жүрүшү, элдин Алтайдан өз жерине көчүп келиши сыяктуу окуяларда даана
берилет. Ошондой эле «Көз камандар окуясы» бир тилек үчүн элди баш коштурууда
ички душмандардын канчалык зыянын баяндаса, «Чоң чабуул» эң алды менен
коркунучтуу душманга каршы туруу, эл башына келер азаптын алдын алуу
максаттарына арналат. «Көкөтөйдүн ашында» кыргыздарды элге таанытуу, анын атак
даңкын көтөрүү максаты алдыга коюлса, Нескаранын Манаска каршы келиши, он бир
дуудунун көп кол менен кыргыздарды чапмак болушу баскынчыларга каршы күрөштүн
түрдүү этаптарын баяндайт жана «Чоң чабуулдун» себептерин даярдайт. Жалпы эле
варианттагы ар бир чоң жана кичине окуянын ушул сыяктуу өзүнчө аткарган милдети,
башкы идеянын баяндалышында алган орду бар. Баатырлык салтты даңазалап,
патриоттуулуктун эң сонун үлгүлөрүн берүү эпостун бардык окуялары үчүн бирдей
таандык, эң алгачкы окуялардан тартып акыркы кортундуга чейин дайым көз алдыга
тутулган негизги нук. Бул идеяны 9 жашар Манастын:
«Коркуп жүрүп бирөөдөн
Мен короого малды жыйбадым,
Жалынып жүрүп бирөөгө
Мен жайытка малды жыйбадым», —
кор болуп жан баккандан көрө эркиндик үчүн күрөшүп өлгөн артык:
«Арбытып айыл жыяйын,
Аманат жанга бир өлүм
Намыс үчүн кыяйын»,—
деп бел байлаганынан, же ошол эле Манастын он бир жашында Эсенкандан корккон
атасы Жакыпка:
«Коркуп жүрүп кор болуп
Корлукка көнгөн экенсиң»,—
деп нааразы болушунан, кийин баралына толгон баатырдын толуп жаткан эл пайдасы
үчүн иштелген иштеринен даана көрүүгө болот.
Эл таламын коргоп күрөшкөн баатырдын иши туура экендигин белгилөөдө Сагымбай
атайын ык катары душмандардын өкүлдөрүнүн моюнга алууларын кеңири пайдаланып,
ошол аркылуу оң каармандын элесин дагы тереңдетип, шаңдуу кылып берүүгө жетишет.
Мисалы, Манас менен беттешкен баатырлардын белгилүүлөрүнүн бири Нескара
биринчи эле жолугушууда баатырдын сүрүнө бет бага албай:
«Кабылан жолго жатарбы ай,
Катыларга катылбай
Кадемим минтип катарбы ай.
Жолборс жолго жатарбы ай,
Жолугарга жолукпай
Жолум мындай катарбы ай»,—
131
деп эсепсиз көп колун таштап качып жөнөйт. Өз ишинин тууралыгына ишенген, ата
мекенин ээлеп алган душмандан бошотууга бел байлап аттанган элдин шаңы, сүрү
кытайдын Сары аяр аттуу аярынын Акунбешим ханга айтып турган сөздөрү аркылуу эң
элестүү берилген:
«Эбин—чагын журт күтүп
Эл көрө элек экенбиз,
Эрегишип урушуп
Эр көрө элек экенбиз, »
Ала мөңгү бел ашып ,

Тоо көрө элек экенбиз,
Айгайлашып урушуп
Жоо көрө элек экенбиз,
Ат арытып сапардан
Жол көрө элек экенбиз,
Арбын черүү, улуу топ
Кол көрө элек экенбиз,
Ар тараптан арбыган
Эл көрө элек экенбиз,
Агып-ташып каптаган
Сел көрө элек экенбиз.
Айтканынан кайтпаган,
Ажалдан башын тартпаган
Эр көрө элек экенбиз,
Өпкө чайкап, кан ичип,
Өт көрө элек экенбиз.
Өзөн күйүп туташкан
Өрт көрө элек экенбиз,
Башыбыздан ар ишти
Өткөрө элек экенбиз,
Ат көтөрбөй пил минген
Жөө көрө элек экенбиз,
Көпкөк темир кийинген
Дөө көрө элек экенбиз,
Мунарадай зуңкуйган
Бой көрө элек экенбиз,
Бузукчулук урушкан
Той көрө элек экенбиз.
Сакал менен мурутту
Тереби деп ойлоймун,
Сазайыңды колуңа
Береби деп ойлоймун.
Алеңгир сыр жебе
Кереби деп ойлоймун,
Аркабыздан аз күндө
Келеби деп ойлоймун».
Манас баатырдын ажыдаардай сүрү, алп кара куштай айбаты так ушул өз ишинин
тууралыгына көзү жетип, оң иш үчүн бел байлагандыгы менен шартташкан. Элдин
таламын жактап, туура иш үчүн башын тигүү Манастын күчүнө күч кошуп, аны
жеңилбес баатырга айлантат, өз эли эле эмес, аны душман лагериндеги калыс, туура
адамдар да колдойт. Ошон үчүн Манастан күчү, эрдиги жактан кем болбогон Коңурбай
жалтак, негизги куралы катары баатырлык салттын эрежелерине таянган ачык күрөштү
эмес, амал-айланы, арамзаадалыкты пайдаланат. Туура иш үчүн күрөшкөн
кыргыздардын ар бир азаматы — баатыр, бири көпкө татыйт.
Жомокто баатырлык, патриоттукка байланышкан негизги идеядан башка да
адамгерчиликти жогору баалап, акылмандыкты даңазалаган, чебер уз,
сарамжалдуулукту үлгү катары көрсөтүп, калыстыкты, карапайымдыкты мактаган ж. б.
толгон элдик сонун идея-түшүнүктөр кеңири баяндалат.

Эл иши үчүн башын сайган чексиз баатыр Манастын, чебер уз, акылман жана
сарамжалдуу, эл баатырынын чыныгы жардамчысы Каныкейдин, калыс жана жөн билги
кары Бакайдын жана башка эпостогу көптөгөн эл сүйгөн каармандардын образдары
бүгүнкү күнгө чейин өз маанилерин жоготпогон жана жаштарга тарбия берип, оң иштин
үлгүсүнө тарбиялоодо кеңири пайдаланууга мүмкүн болгон элестерден.
***
Сагымбай Орозбак уулунан жазылган вариантта жогоруда кыскача мүнөздө
эскертилгендер сыяктуу эң сонун ийгиликтери болуу менен бирге эле атайын көңүл
бурууну талап кылган орчундуу кемчиликтер да бар. Алардын катарына «Манас»
жомогунун традициялык сюжетине жатпаган айрым эпизоддорду, ислам дининин
таасирин жана айрым пантюркисттик маанидеги ой жорууларды көргөзүүгө болот.
Сагымбай элди көп аралап, көптү көргөн жана көптү уккан, бир эле жолу уккандарын
жадысында так сактаган, кыргыздардын тарыхына, өткөн турмушуна дайыма кызыккан
адам болуптур. Жомокчуну жакшы билген адамдар ал адамдын айрыкча санжыраны
мыкты билгендигин эскеришет. Укумдан тукумга сакталып айтылып келе жаткан
жомоктун материалдарына чындык фактылар катары ак пейил менен толук ишенген
жана эл арасындагы улама-санжыра катары белгилүү болгондорду да турмушта болгон
болумуш деп кабыл алган манасчы жомокко тарых катары мамиле кыла билгени менен
уккандарын эч ылгоосуз өз вариантында пайдалана берген. Муну менен ал сүйгөн
чыгармасын толуктап, кеңейтип тактап жатам деген ишенимде болгондугу шексиз.
Жомокту «толуктоо» өз негизинде терс көрүнүш эмес, тескерисинче бардык эле эл
акындары жана жалпы элдик чыгармалардын жаратуучулары үчүн мүнөздүү,
мурдатадан кабыл алынган салт. Ушул салтка таянып ар бир жомокчу эпостун сюжетин
өз күчүнө жараша байыткан, мурдатадан бери келе жаткан сюжеттик линияны сактоо
менен аны жаңы деталдар аркылуу толуктаган, эски чыгарманы өз доорунун, учурунун
чыгармасына айландырган. Эпостук чыгармалардын түрдүү тарыхый формацияларды
басып өтүп, түрдүү коомдун адамдарын тейлеген, эстетикалык рахат берген,
идеологиялык курал катары кызмат кылган касиети, эпостун жандуулугу так мына ушул
өзгөчө абал менен байланышкан. Жандуу чыгарма болгон эпосту мындай зарыл болгон
толуктоолорсуз, жашартып, жаңы маани, күч-кубат берип турган ысык кансыз көз
алдыга келтирүүгө да мүмкүн эмес. «Манас» жомогундагы элибиздин тээ байыркы
доорлорго таандык болгон абалы, көз караш түшүнүктөрү менен катар кечээ жакынкы
учурларга тиешелүү болгон маалыматтардын аралаша келип турушу мына ушул абал
менен шартташкан. Бирок, мындай «толуктоолор» өз чегинен ашпас керек жана эң
негизгиси эпостун мурдатан келе жаткан идеялык багытына карама-каршы келбөө
зарыл, тескерисинче эпостун негизги идеясынын тереңдеши, так ачылышы үчүн жардам
берип, шарт түзүп туруусу милдет. Ошондо ал толуктоону эл толуктоо дебейт, эпос
«өзгөрүүгө» учураганы сезилбей, бүт эл тарабынан бир бүтүн чыгарма катары кабыл
алынат.
Сагымбай манасчынын вариантында айрым деталдык толуктоолордон башка, бүтүн
эпизод кошулуп айтылуу да орун алган. Ал жомокко киргизген Манастын түндүккө
жортуулу, Мекеге барып ажы болуп келүүсү сыяктуу эпизоддор «Манастын»
сюжетиндеги мурдатан бери келе жаткан кеңири белгилүү традициялык окуяларда жок
жана идеялык багыты жактан жомоктогу негизги максатка карама-каршы турат.
Сагымбайдын жомокко өзүнөн мурдагылар айтпаган жаңы окуялар кошуп-айтуусуна ал
өзү тирүү кезинде эле эл каршы болуп, айрым кары адамдар ага сен «Манасты» бузбай,
кошумчалабай, таза айткының деп эскерткен учурлары да болгондугун Ыбырайым
Абдырахманов атайын белгилейт. Ушул фактынын өзү эле элдин өкүлдөрү өзү сүйгөн

чыгарманын тазалыгы үчүн дайым күрөшүп келгендигинин жана талантына эл
арасындагы кадыр-баркына карабастан ар бир жомокчудан жомокту булгабоону талап
кылгандыгынын ачык далили.
Биз билген маалыматтарга караганда Сагымбай мусулман динине ишенген жана анын
өзү билген эрежелерин так аткарган адам болгон экен. Бул абал анын жомокко дин
ишенимин башкаларга караганда көбүрөөк киргизүүгө аракеттенишине алып келген.
Кеп жомокто жалпы эле «кудай» деген сөздүн орун алгандыгында эмес, кудайга
сыйынуу ритуалдарынын, айрым диндик ишенимдердин жомоктон орун алышына эч
ким каршы болбойт, тескерисинче мындай түшүнүктөрсүз жомок жомок болуудан калар
эле да, анын эл турмушун туура чагылдыруу касиетине шек келер эле. Жомок эл
турмушун туура чагылдыруу үчүн ошол эл эмнелерге ишенгенин, кандай үрп-адаттык
эрежелерди пайдалангандыгын, ал гана турмак жокко ишенүү, чектелген түшүнүк
сыяктуу чабал жактарын да бурбай баяндоосу зарыл. Ансыз элдик чыгарма элдик
болуудан калат.
Ислам дининин тагы «Манастын» ар бир вариантында бар, ал гана турмак чынында ар
бир варианттан бир эле эмес, бир нечелеген диндик түшүнүктөрдүн тагын байкоого
болот. Мисалы, тотемдик түшүнүктөрдөн тартып, фетишизм, шамандык көз караштарга
чейинки диндик ишенимдердин издери бардык дээрлик варианттардан жолугат. Адат
катары жомокто бир дин менен экинчи диндин арасына чек коюлбайт, тээ байыркы
диндик түшүнүктөр менен кечээ жакынкы ишенимдер аралаш айтыла берет. Айрыкча
шаман дининин түшүнүктөрү менен ислам дини көп учурда бири-биринен айырмасы
жок катары берилет. Мисалы, мазарды таюу, ай туякка ак боз бээ чалуу менен катар атабабанын арбагын негизги колдоочу күч катары түшүнүп табынуу да, ошол эле учурда
кудайга кайрылуу адаттагы көрүнүш. Башка варианттар сыяктуу эле Сагымбайга
таандык вариантта да ушулардын баары бар. Бирок, Сагымбайга таандык вариантта
ислам көбүрөөк орун алган, ал гана эмес капырларга кайрылып аларды мусулман
болууга чакыруу сыяктуу исламды үгүттөө учурлары да кезигет. Дин, анын ичинде
ислам дини Сагымбайга чейинки манасчылардын варианттарында да бир топ орун
алгандыгына (мисалы, эпостун В. В. Радлов жазып алган үлгүсү) карабастан, исламды
үгүттөөнү негизинен Сагымбайдын жеке «табылгасы» дешке болот.
Сагымбай Орозбак уулу эң көп адамдар катышкан чоң масштабдагы согуштарды
баяндоону жакшы көрөт. Натыйжада анын вариантында чечүүчү мааниге ээ болгон
салгылашуулар эле турмак, тийип-качты мүнөздөгү анча чоң эмес согуштарга деле бир
нече жүз миңдеген адамдар катышып, «Найзанын учу жылтылдап, аскердин башы
кылкылдап, жер союлуп былкылдап», «тууну тууга урдуруп, айгай кулак тундуруп»
турат. Саымбай сүрөттөгөн согуштарга эң көп сандаган адамдар эле эмес, бүгүн бизге
бир тобунун аты белгилүү болсо, көбүнүн аты белгисиз болгон элдер, алардын көптөгөн
өкүлдөрү катышат. Мисалы, кыргыздардын өз эркиндиги, көз каранды болбостугу үчүн
жүргүзгөн күрөштүн ар бир этабында аларга казактар баш болгон түрк тилинде
сүйлөгөн элдер жардам беришет, союздаштар катары бирге аракеттенишет. Мындай
согуштардагы ураан да жалпы, максат да бир болуп берилиши табигый иш. Эки же бир
нече элдердин бирине бири жардамдаш, талапташ болушу тарыхта кенен учураган,
кубаттоону гана жолуктуруучу эң сонун көрүнүш. Биз айталы деген ой анда эмес.
Сагымбай ошол бири-бирине жакын турган, танапташ жашашкан элдердин
тилектештигин баяндоодо кээде экинчи чекке өтө качып кетет да, жакшы тилекти
чегинен ашырып жиберип бузуп алат. Анын вариантындагы түрк тибиндеги элдердин
кытай, калмак баскынчыларына каршы жүргүзгөн күрөшү айрым учурларда
кыргыздардын гегемониялыгы менен түрк элдеринин ынтымакташуусу маанисиндеги
кээ бир ой жоруулар менен булганып кетет.

Сагымбай Орозбак уулунун вариантына таандык болгон терс көрүнүштөр канчалык
орчундуу болсо да, жомоктун артык касиеттерин жокко чыгара албайт жана анын элдик
идеясын буруп жиберерлик күчкө ээ эмес. Ошон үчүн аларды жомоктун элдик духуна
карама-каршы келген элемент мүнөзүндөгү мүчүлүштөр катарында баалоо туура.
Сөздүн чын-чынына келгенде Сагымбайдын жомокко киргизген кошумчалары жомокко
сиңип, анын окуялары менен алынышып кеткен эмес, тескерисинче чыгарманын
идеялык багытын белгилей турган негизги окуялардан бөлүнүп, сюжеттик линиядан
тышкары турат.
«Манасты» изилдөөчүлөрдүн эмгектеринде Сагымбай жана анын варианты жөнүндө сөз
болгондо адат катары ал варианттын мыкты касиеттери — терең элдик идеясы,
көркөмдүгү, окуяларынын байлыгы жана башкалар жогору баалануу менен
кемчиликтери да эске алынат, ошону менен бирге ар бир окумуштуу мындай
кемчиликтерди кетирүүнүн себептерин ачуу далалатын да көрүшөт. Бирок, басымдуу
көпчүлүк учурда негизги күнөө Сагымбайдын өзүндө эмес деген ой берилет. Мисалы,
«Манастын» көрүнүктүү изилдөөчүлөрүнөн болушкан Мухтар Ауэзов, Калим
Рахматуллин Сагымбайга жомокту жаздыруу учурларында улутчулардын таасири
тийгендиги жөнүндө эскеришет. Ыбырайым Абдырахманов өз эскерүүлөрүндө айрым
адам аттарын да атайт. Бирок, изилдөөчүлөр болсун, башка жөн адамдар болсун эч
жерде конкреттүү факты келтиришпейт. Ошон үчүн айрым изилдөөлөрдөгү Сагымбайга
четтен тийген таасир жөнүндөгү пикирлерди аныкталган факты катарында эмес,
жоромол, бүшүркөө катарында баалоо жөн. Колдо болгон маалыматтарга караганда
Сагымбайды момундай айт деп тапшырма берген факты жок. Демек, кандайдыр өтмө
катар, кыйыр маанидеги таасир болбосо, тикеден тике таасир жөнүндө сөз да болууга
мүмкүн эмес. Ал эми Сагымбайдын вариантындагы терс көрүнүштөрдүн орун алышына
себепчи болгон түрткү жөнүндө сүйлөө зарыл десек, биздин оюбузча, эң алды менен
жомокчунун керт башындагы караңгычылыкты, ошол шарттагы жалпы деңгээлди эске
алуу оң болор эле да, андан кийин гана жыйырманчы жылдардагы тарыхый шарт,
кандайдыр кыйыр маанидеги таасирлер, жомокчунун айрым уккандарын чын-төгүнүнө
жетпей туруп пайдалануу далалатын көрсөтүүгө өтүү алда канча туурараак болмокчу.
Бул иште өз элин чексиз берилип сүйгөн, анын басып өткөн тарыхый жолу,
табылгалары, ийгиликтери менен чын пейилден сыймыктанган манасчынын жалпы
деңгээлинин төмөндүгүнө, көз карашынын чектелгендигине байланыштуу фактыларды
туура баалай албай, ыйык патриоттук сезимди куру намыс, жалган патриотизмге
айлантып алуусу, натыйжада жомоктун традициялык материалдары баяндагандарга
ыраазы болуп алымсынбай, Манас баарын жеңди, баарынан жогору турат, баарынан
кыйын деп көрсөтүүгө аракеттенүү далалатынын болушу да толук ыктымал. Кептин
чын-чынына келгенде өтө баамчыл, логикасы күчтүү адамдардан болгон Сагымбайдын
Манасты баарын жеңген, жадаса исламды үгүттөөдөн да куру калбаган адам катары
сүрөттөөгө батынуусун кандайдыр башка бир себептер менен түшүндүрүү да кыйын. А
балким Сагымбайдын бүтүн кыргыздарга ыйык эсептелген жомогу «Манасты» өз
каалоосунча кошумчалар киргизип, көз көрүнөө жеке менчиги катары мамиле кылууга
батынып дити барышына анын эл арасындагы өзгөчө атак-даңкы, зор кадырга ээ
болуусу, талантынын күчүнө ишенип менменсинүү өзүнчө себепчи болуп, таасирин
тийгизип жүрбөсүн? Мүмкүн бүгүнкү күнгө чейин окумуштуулардын көз жаздымында
калып келе жаткан жалпы эле жомокчулардын басымдуу көпчүлүгүнүн
чыгармачылыгына таандык атайын белгилердин, себептердин болушу да ыктымал.
Мындай закон ченемдүүлүк колдо болгон варианттарды бүт изилдеп чыгуу аркылуу
гана белгилүү болор эле. Кыскасы бул маселеде дагы тактоону талап кылган суроолор
али көп. Терең изилдөөлөрдү талап кылган чоң-чоң проблемалык маселелер гана турмак
Сагымбай, анын варианты жөнүндөгү эң жөнөкөй пикирлерди айтуу үчүн да кээде

колдо болгон маалыматтарыбыз жетишсиздик кылат, айрым учурда биз билгендер бирибирине карама-каршы. Жадаса Сагымбай кат билгенби, жокпу деген суроого колдо бар
маалыматтар түрдүүчө жооп беришет. Мисалы, К. Рахматуллин жомокчунун араң окуй
алганын, бирок, өзү жаза албагандыгын эскертсе, Ыбырайым Абдырахманов түрдүү
китептерди көп окуучу дейт. Бул сыяктуу карама-каршы маалыматтардын бирине
ишенүүгө, экинчисине ишенбей коюуга негиз жок. Чындык бир эле эмес, бир нечелеген
маалыматтарды талдоодон, дагы кеңири материалдар топтоодон, терең изилдөө
жүргүзүүдөн гана келип чыгары шексиз. Белгилүү жомокчу жөнүндө так билгендерин
айтып берген ар бир адам анын чыгармачылыгына, андан жазылган вариантка
байланыштуу болгон чоң-чоң проблемалардын чечилиши үчүн зор көмөк көрсөткөн
болор эле. Бул багыттагы толуп жаткан суроолорго жооп табуудагы эң негизги таяныч
боло турган Сагымбайдан жазылып алынган кол жазмалар да толук эмес. Айрым кол
жазмалардын түп нускасы жоголуп кетип, көчүрмөлөрү гана калган. Ал көчүрмөлөрдүн
түп нускага канчалык даражада так келери белгисиз. Биз билген маалыматтар боюнча эл
арасында ушул күндөргө чейин Сагымбайдан жазылган варианттын кол жазма
түрүндөгү көчүрмөлөрү кеңири тарап жүрөт. Балким ошол кол жазмалардын ичинде
жеке эле көчүрмөлөр гана эмес, түп нуска болушу да мүмкүн. Анткени, айрым
маалыматтарга караганда ошол жомокту жазып жатканда эле түп нуска жоголуп кетип,
кайра жазган учурлар болгон экен. Илим изилдөө иштери үчүн түп нуска эле эмес, ошэл
эл арасында сакталып жүргөн көчүрмөлөрдүн да мааниси бар. Аларды салыштыруу
аркылуу айрым учурларды тактоого болор эле, ал эми өчүрүлүп калып, азыр тактоого
мүмкүн болбой жаткан айрым сөздөрдү, же саптарды аныктоодо көчүрмө сөзсүз чоң
мааниге ээ болору шексиз. Мына ушуларды эске ала Сагымбайдын вариантын сактап
жүргөн адамдар иштин жалпы кызыкчылыгы үчүн колдорундагы кол жазма жөнүндө
Кыргыз ССР илимдер Академиясынын тил жана адабият Институтунун «Манас»
секторуна билдирсе жакшы болор эле.
Жогорудагы жалпы жондотуп айтылган бирин-эки ойлордо Сагымбай Орозбак уулу
жана андан жазылган вариант жөнүндэгү айрым алгачкы, жөнөкөй маалыматтар
берилди. Өзүнүн эң сонун көркөмдүк касиети менен өзгөчөлөнүп турган бул вариант
жана ошол вариантты аткарган адам жөнүндө кеңири пикир терең изилдөөнүн
натыйжасында жаралган көлөмдүү илимий эмгекте гана толук айтылышы мүмкүн
экендиги шексиз.
Окуучуларга сунуш кылынган жомоктун бул үзүндүсү — Сагымбай Орозбак уулу айтып
жаздырган варианттын башталышы. Китепке жомоктун Манас баатырдын тегинен кабар
берген кара сөз түрүндөгү кыскача маалыматтан тартып жаш баатырды хан шайлоого
чейинки окуялар киргизилди. Буга карап бул китепти шарттуу түрдө Сагымбайдын
вариантынын биринчи китеби дешке болор эле. Шарттуу дегенибиз адатта жомок
томдорго бөлүнүп айтылган эмес, окуялардын ирети менен гана аткарыла берген. Эл
жомокчудан бул же тигил эпизодду аткарып берүүнү өтүнгөндө ошол чоң окуянын атын
аташкан. Мисалы, «Көкөтөйдүн ашын» Алмамбет менен Чубактын жол талашканын ж.
б. Албетте жомокту бастырып чыгууда да ошол көндүм ыкты пайдаланып, ар бир
окуяны өзүнчө бастырса туура болор эле. Бирок, окуялардын көлөмү бир кылка эмес,
айрым окуялар эң узак (мисалы: «Чоң чабуул»), айрымдары ага салыштырганда көлөм
жактан өтө эле кыска. Демек, эпизод боюнча жарыяланганда бир китеп абдан чоң,
экинчисинин көлөмү кичине болуп калар эле. Ошон үчүн окуяларды жомокчунун өзү
кандай айтса ошол калыбында ирээти менен жайгаштырып, бирок, мүмкүн болгон
учурда бир окуяны бүт өзүнчө берүү, жок андай мүмкүнчүлүк болбой калганда ушул
биринчи китептеги сыяктуу бир нечелеген майда окуяларды бириктирип жарыялоо
туура го деп эсептедик.
Бул китепке киргизилген окуялар жомокчудан 1922-жылы К. Мифтаков, Ы.
Абдырахмановдор тарабынан жазылып алынган. Тагыраак айтканда кол жазманын 1—3-
беттери К. Мифтаков, калгандары Ы. Абдырахманов тарабынан жазылган.
Китеп басмага кеңири калайык окууга ылайыкталып даярдалгандыктан андай бастырып
чыгаруунун алдына коюлуучу талаптарга жооп бергендей болуп иштелди, бирок текст
жомокчунун өзү кандай айтып жаздырса так ошол калыбында кийлигишүүсүз, б. а.
текстеги сөздөрдү, ыр саптарын оңдоого, орун алмаштырууга, бир сөздүн ордуна башка
сөз пайдаланууга жол коюлбай, эч өзгөрүүсүз, так берүү далалаты көрүлдү. Ырас,
окуялардын аягында кезиге турган мусулман динине байланыштуу ой жоруулар,
Сагымбайдын арыздары зарылчылыгы жок болгондуктан алынып салынды жана текст
араларынан редакторлук максат менен кээде айрым ыр саптарын кыскартууга жол
берилди. Ошондой эле Манастын түндүккө жүрүшү, Мекеге барышы сыяктуу окуялар
да мындан кийин басылып чыгуучу бөлүктөрдөн орун албашы шексиз. Бул вариантты
бастырууда андагы айрым терс көрүнүштөрдү кыскартуу Сагымбайды оңдоо, жаман
нерсени жакшы кылып көрсөтүү эмес, тек, элге элдик жомоктун өз текстин тартуулоо
максаты.
«Манас» секторунун алдына койгон негизги максаттарынын бири колдо болгон
варианттардын бардыгын дээрлик ирээти менен өз-өзүнчө бастырып, элге тартуулоо,
басылып жаткан чексиз байлыкты кеңири калкка жеткирип тааныштыруу. Мына ошондо
гана коомчулук активдүү катышып, жомокту изилдөө иши да алдыга алда канча тез
жылат деген үмүттөбүз.
Сагымбай жомокчу жөнүндө болсун, башка ар бир кичине жана чоң манасчылар
жөнүндө болсун өз билгендерин ортого салып, бизди кабардар кылган улуу, кичүү ар
бир адам чоң алкышка татыктуу болоор эле.
Элибиздин уулу мурасы «Манас» боюнча пикирин айткан, аны изилдеп үйрөнүүгө
көмөкчү болуп ат салышууну каалаган адамдарга алдын ала ыракматыбызды айтабыз.
Пикир алышууну каалагандар үчүн биздин адресибиз: Фрунзе шаары, Кыргыз Илимдер
Академиясы, тил жана адабият Институтунун «Манас» сектору.
манас манас манас баатырдын жүрүп үйлөнүшү
С. МУСАЕВ
МАНАС БААТЫРДЫН КАНЫКЕЙГЕ ҮЙЛӨНҮШҮ

Арыстанын, Чубак жол жүрүп
Аазгана эмес, мол жүрүп,

Арыстанын, Чубак жол жүрүп
Аазгана эмес, мол жүрүп,
Астындагы Көкала
Баскан жери быркырап,
Учкан куштай дыркырап,
Кызыл кылыч Зулпукор,
Кынай белге илиптир,
Кандайын байкап көрмөккө,
Кайраттуусун билмекке
Кең Букарга келиптир.

Катыра жүрүп жол чалып,
Канча баатыр кошчу алып,
Ордолуу Букар шаарына
Атынын оозун бурду эми,
Акбалтанын эр Чубак
Алыстан байкап турду эми.

Бууругуп келген Чубакты
Букардык көрүп кеп айтат,
Кеп айтканда нени айтат;

„Эңкейтип пенде алгысыз,
Эч ким чыдап баргысыз,
Көк темирден тон кийген,
Көкала сындуу ат минген,
Караса журөк болк этет,

Каар бетине айланган, 1-берене.

1. Кыргыз Республикасы (Кыргызстан) - эгемендүү, демократиялык, укуктук, мамлекеттик башкарууга дин аралашпаган, унитардык, социалдык мамлекет.

2. Кыргыз Республикасы өзүнүн аймагында толук мамлекеттик бийликке ээ, ички жана тышкы саясатты өз алдынча жүргүзөт.



2-берене.

1. Кыргызстандын эли эгемендиктин ээси жана Кыргыз Республикасындагы мамлекеттик бийликтин бирден-бир булагы болуп саналат.

2. Кыргызстандын эли өз бийлигин ушул Конституциянын жана мыйзамдардын негизинде түздөн-түз шайлоолордо жана референдумдарда, ошондой эле мамлекеттик органдардын жана жергиликтүү өз алдынча башкаруу органдарынын системасы аркылуу жүзөгө ашырат.

3. Мыйзамдар жана мамлекеттик маанидеги башка олуттуу маселелер референдумга (бүткүл элдик добуш берүүгө) коюлушу мүмкүн. Референдумду өткөрүүнүн тартиби, референдумга коюлуучу маселелердин тизмеги конституциялык мыйзам менен белгиленет.

4. Шайлоо эркин болуп саналат.

Жогорку Кеңештин депутаттарын, Президентти, жергиликтүү өз алдынча башкаруунун өкүлчүлүктүү органдарынын депутаттарын шайлоо жалпы, тең жана түз шайлоо укугунун негизинде жашыруун добуш берүү менен өткөрүлөт.

Кыргыз Республикасынын 18 жашка толгон жарандары шайлоого укуктуу.

5. Мамлекет мыйзамда белгиленген ар кайсы социалдык топтордун мамлекеттик органдардагы жана жергиликтүү өз алдынча башкаруу органдарындагы, анын ичинде чечим чыгаруу деңгээлинде өкүлчүлүгү үчүн шарттарды түзөт.



3-берене.

Кыргыз Республикасында мамлекеттик бийлик:

1) бүткүл эл тарабынан шайланган Жогорку Кеңеш жана Президент өкүл болгон жана камсыз кылган элдик бийликтин үстөмдүгүнүн;

2) мамлекеттик бийликти бөлүштүрүүнүн;

3) мамлекеттик органдардын жана жергиликтүү өз алдынча башкаруу органдарынын эл алдындагы жоопкерчилигинин жана ачыктыгынын, өз ыйгарым укуктарын элдин кызыкчылыгында жүзөгө ашыруусунун;

4) мамлекеттик бийлик органдарынын жана жергиликтүү өз алдынча башкаруу органдарынын иш милдеттери менен ыйгарым укуктарын так ажыратуунун принциптерине негизденет.



4-берене.

1. Кыргыз Республикасында саясий көп түрдүүлүк жана көп партиялуулук таанылат.

2. Саясий партиялар, кесиптик бирликтер, дагы башка коомдук бирикмелер өздөрүнүн укуктарын жана эркиндиктерин жүзөгө ашыруу жана жарандардын өз эркин коргоо, саясий, экономикалык, социалдык, эмгектик, маданий жана башка кызыкчылыктарын канааттандыруу үчүн эркин билдирүү жана кызыкчылыктарынын жалпылыгынын негизинде түзүлүшү мүмкүн.

3. Саясий партиялар жарандардын саясий эркин билдирүүгө көмөк көрсөтөт, Жогорку Кеңештин депутаттарын, Президентти, жергиликтүү өз алдынча башкаруу органдарын шайлоого катышат.

4. Кыргыз Республикасында төмөнкүлөргө тыюу салынат:

1) мамлекеттик, муниципалдык жана партиялык институттардын кошулушуна; мамлекеттик жана муниципалдык мекемелерде жана уюмдарда партиялык уюмдардын түзүлүшүнө жана иштешине; мамлекеттик жана муниципалдык кызматкерлердин, кызматтык иштен тышкары жүзөгө ашырган учурларды кошпогондо, партиялык ишти аткарышына;

2) аскер кызматчыларынын, укук коргоо органдарынын кызматкерлеринин жана судьялардын саясий партияларга мүчө болушуна, алардын кайсы бир саясий партияларды колдоп чыгышына;

3) диний, этностук негизде саясий партияларды түзүүгө, диний бирикмелердин саясий максаттарды көздөшүнө;

4) жарандардын бирикмелери тарабынан аскерлешкен курумдардын түзүлүшүнө;

5) иш-аракети конституциялык түзүлүштү күч менен өзгөртүүгө, улуттук коопсуздукту бүлдүрүүгө, социалдык, расалык, улут аралык, этностор аралык жана диний касташууну тутандырууга багытталган максаттарды көздөгөн саясий партиялардын, коомдук жана диний бирикмелердин, алардын өкүлчүлүктөрүнүн жана филиалдарынын иштешине.



5-берене.

1. Мамлекет жана анын органдары коомдун кайсы бир бөлүгүнө эмес, бүткүл коомго кызмат кылат.

2. Элдин эч бир бөлүгү, бир да бирикме, бир да адам мамлекетте бийликти өзүнө ыйгарып алууга укуксуз. Мамлекеттик бийликти узурпациялоо өзгөчө оор кылмыш болуп эсептелет.

3. Мамлекет, анын органдары, жергиликтүү өз алдынча башкаруу органдары жана алардын кызмат адамдары ушул Конституцияда жана мыйзамдарда аныкталган ыйгарым укуктардын алкагынан чыга алышпайт.

4. Мамлекеттик органдар, жергиликтүү өз алдынча башкаруу органдары жана алардын кызмат адамдары укукка каршы иш-аракети үчүн мыйзамда каралган тартипте жоопкерчилик тартышат.



6-берене.

1. Конституция эң жогорку юридикалык күчкө ээ жана ал Кыргыз Республикасында түздөн-түз колдонулат.

2. Конституциянын негизинде конституциялык мыйзамдар, мыйзамдар жана башка ченемдик укуктук актылар кабыл алынат.

3. Кыргыз Республикасы катышуучусу болуп эсептелген, мыйзамда белгиленген тартипте күчүнө кирген эл аралык келишимдер, ошондой эле эл аралык укуктун жалпы кабыл алынган принциптери менен ченемдери Кыргыз Республикасынын укук системасынын ажыралгыс бөлүгү болуп саналат.

Эл аралык келишимдерди жана эл аралык укуктун жалпы таанылган принциптерин жана ченемдерин колдонуу тартиби жана шарттары мыйзамдар менен аныкталат.

4. Мыйзамдарды жана башка ченемдик укуктук актыларды расмий жарыялоо алардын күчүнө кириши үчүн милдеттүү шарт болуп эсептелет.

5. Жаңы милдеттерди же оордотуучу жоопкерчиликти белгилөөчү мыйзам же башка ченемдик укуктук акты өткөн мезгилге карата колдонулбайт.

(КР 2016-жылдын 28-декабрындагы № 218 Мыйзамынын редакциясына ылайык)



7-берене.

1. Кыргыз Республикасында эч бир дин мамлекеттик же милдеттүү дин катары кабыл алынышы мүмкүн эмес.

2. Дин жана бардык ырасымдар мамлекеттен ажыратылган.

3. Диний бирикмелердин жана дин кызматчыларынын мамлекеттик органдардын ишине кийлигишүүсүнө тыюу салынат.



8-берене.

1. Кыргыз Республикасынын азыркы чек арасындагы аймагы бүтүн жана кол тийгис.

2. Мамлекеттик башкарууну жана жергиликтүү өз алдынча башкарууну уюштуруу максатында Кыргыз Республикасынын аймагы мыйзамда аныкталган администрациялык-аймактык бирдиктерге бөлүнөт.

3. Бишкек жана Ош шаарлары республикалык маанидеги шаарлар деп эсептелет, алардын статусу мыйзам менен аныкталат.



9-берене.

1. Кыргыз Республикасы татыктуу жашоо-турмуш шартын түзүүгө жана инсанды эркин өстүрүүгө, жумушка орноштурууга көмөк көрсөтүүгө багытталган социалдык программаларды иштеп чыгат.

2. Кыргыз Республикасы социалдык жактан корголбогон жарандардын категорияларына колдоо көрсөтүүнү, эмгек акынын кепилдик берилген минималдуу өлчөмүн, эмгекти жана саламаттыкты коргоону камсыз кылат.

3. Кыргыз Республикасы социалдык кызматтардын, медициналык тейлөөнүн системасын өнүктүрөт, мамлекеттик пенсияларды, жөлөкпулдарды, социалдык коргоонун дагы башка кепилдиктерин белгилейт.



10-берене.

1. Кыргыз тили Кыргыз Республикасында мамлекеттик тил болуп саналат.

2. Кыргыз Республикасында расмий тил катары орус тили колдонулат.

3. Кыргыз Республикасы Кыргызстан элин түзгөн бардык этностордун өкүлдөрүнө эне тилин сактоо, аны окуп-үйрөнүү жана өнүктүрүү үчүн шарттарды түзүү укугуна кепилдик берет.



11-берене.

1. Кыргыз Республикасы мамлекеттик символдорго - Тууга, Гербге, Гимнге ээ. Алардын сыпаттамасы жана расмий пайдалануу тартиби мыйзам менен белгиленет.

2. Бишкек шаары Кыргыз Республикасынын борбору болуп саналат.

3. Кыргыз Республикасынын акча бирдиги сом болуп эсептелет.



12-берене.

1. Кыргыз Республикасында менчиктин ар кандай түрлөрү таанылат жана жеке, мамлекеттик, муниципалдык жана башка менчик түрлөрүн тең укуктуу корголушуна кепилдик берилет.

2. Менчик кол тийгис. Эч ким өзүм билемдик менен мүлкүнөн ажыратылышы мүмкүн эмес.

Менчик ээсинин эркинен тышкары мүлктү алып коюуга соттун чечими менен гана жол берилет.

Улуттук коопсуздукту, коомдук тартипти, калктын саламаттыгын жана адеп-ахлагын сактоо, башка жактардын укуктары менен эркиндиктерин коргоо максатында соттун чечимисиз мажбурлоо менен мүлктү алып коюуга мыйзамда каралган учурларда жол берилет. Мындай алып коюунун мыйзамдуулугу сот тарабынан милдеттүү түрдө каралууга тийиш.

Мыйзамда аныкталган коомдук муктаждыктар үчүн мүлктү алып коюу ал мүлктүн наркынын жана мүлкүнөн ажыратуунун натыйжасында келип чыккан башка чыгымдардын ордун толтуруп берүүнү адилеттүү жана алдын-ала камсыз кылуу менен соттун чечими боюнча жүргүзүлүшү мүмкүн.

3. Жарандардын жана юридикалык жактардын менчигинде турган мүлктү мамлекеттин менчигине өткөрүү (улутташтыруу) ал мүлктүн жана башка чыгымдардын наркынын ордун толтуруу менен мыйзамдын негизинде жүргүзүлөт.

4. Кыргыз Республикасы өз жарандары менен юридикалык жактарынын менчигин, ошондой эле башка мамлекеттердин аймагында жайгашкан өзүнүн менчигин коргойт.

5. Жер, анын кен байлыктары, аба мейкиндиги, суулары, токойлору, өсүмдүктөр жана жаныбарлар дүйнөсү, башка жаратылыш ресурстары Кыргыз Республикасынын гана менчиги болуп эсептелет, бирдиктүү экологиялык системаны сактоо максатында Кыргызстан элинин жашоосу менен иш-аракетинин негизи катары пайдаланылат жана мамлекеттин өзгөчө коргоосунда турат.

Жеке менчикте болушу мүмкүн эмес жайыттарды кошпогондо, жер ошондой эле менчиктин жеке, муниципалдык жана башка формаларында болушу мүмкүн.

6. Менчик ээлеринин өз укуктарын ишке ашыруунун чектери жана тартиби, аларды коргоонун кепилдиктери мыйзам менен аныкталат.



13-берене.

1. Кыргыз Республикасынын мамлекеттик бюджети республикалык жана жергиликтүү бюджеттерден турат, мамлекеттин кирешелерин жана чыгашаларын өзүнө камтыйт.

2. Республикалык жана жергиликтүү бюджеттерди түзүүнүн, кабыл алуунун, пайдалануунун тартиби, ошондой эле аларды аткаруунун аудити мыйзам менен аныкталат. Республикалык бюджет - мыйзам менен, жергиликтүү бюджеттер тиешелүү өкүлчүлүктүү органдардын чечими менен кабыл алынат.

3. Кыргыз Республикасынын аймагында бирдиктүү салык системасы иштейт. Салыктарды белгилөө укугу Жогорку Кеңешке таандык. Жаңы салыктарды белгилөөчү жана салык төлөөчүлөрдүн абалын начарлатуучу мыйзамдар өткөн мезгилге карата колдонулбайт.



14-берене.

1. Кыргыз Республикасы экспансиялык, агрессиялык максаттарды жана аскердик күч менен чечилүүчү аймактык дооматтарды көздөбөйт, мамлекеттик турмушту милитаризациялоону, мамлекетти, анын ишин согуш жүргүзүү милдеттерине баш ийдирүүнү четке кагат. Кыргыз Республикасынын Куралдуу Күчтөрү өзүн-өзү коргоо жана жетиштүү коргоно алуу принциптерине ылайык куралат.

2. Кыргызстанга жана биргелешип коргонуу милдеттенмелери менен байланышкан башка мамлекеттерге каршы жасалган агрессия учурларын кошпогондо, согуш жүргүзүү укугу таанылбайт. Кыргыз Республикасынын Куралдуу Күчтөрүнүн бөлүктөрүн Кыргызстандын аймагынан тышкары жактарга жиберүүнүн ар бир учуру боюнча уруксат депутаттардын жалпы санынын үчтөн экисинен кем эмес көпчүлүк добушу менен Жогорку Кеңеш тарабынан кабыл алынат.

3. Кыргыз Республикасынын Куралдуу Күчтөрүн мамлекеттин ички саясий маселелерин чечүү үчүн пайдаланууга тыюу салынат.

4. Кыргыз Республикасы ынтымактуу жана адилеттүү жашоого, өз ара пайдалуу кызматташууга, глобалдык жана региондук көйгөйлөрдү тынчтык жол менен чечүүгө умтулат.



15-берене.

Кыргыз Республикасында өзгөчө абал менен согуш абалы ушул Конституцияда жана конституциялык мыйзамдарда каралган учурларда жана тартипте киргизилиши мүмкүн.



ЭКИНЧИ БӨЛҮМ
АДАМДЫН ЖАНА ЖАРАНДЫН УКУКТАРЫ МЕНЕН ЭРКИНДИКТЕРИ



Биринчи глава
Жалпы жоболор

16-берене.

1. Адам укуктары жана эркиндиктери ажырагыс, ал ар бир адамга төрөлгөндөн эле таандык.

Адам укуктары жана эркиндиктери Кыргыз Республикасынын жогорку баалуулуктарына кирет. Алар түздөн-түз колдонулат, бардык мамлекеттик органдардын, жергиликтүү өз алдынча башкаруу органдарынын жана алардын кызмат адамдарынын ишмердигинин мааниси менен мазмунун аныктайт.

2. Кыргыз Республикасы өз аймагынын чегинде, өзүнүн юрисдикциясында турган бардык адамдардын укуктары менен эркиндиктерин урматтайт жана камсыз кылат.

Эч ким жынысы, расасы, тили, майыптуулугу, этноско таандыктыгы, туткан дини, курагы, саясий же башка ынанымдары, билими, теги, мүлктүк же башка абалы, ошондой эле башка жагдайлары боюнча кодулоого алынышы мүмкүн эмес.

Эл аралык милдеттенмелерге ылайык ар кайсы социалдык топтор үчүн бирдей мүмкүнчүлүктөрдү камсыз кылууга багытталып, мыйзамда белгиленген атайын чаралар кодулоо деп эсептелбейт.

3. Кыргыз Республикасында мыйзам жана сот алдында бардыгы бирдей.

4. Кыргыз Республикасында эркектер менен аялдар бирдей укуктарга жана эркиндиктерге, аларды ишке ашыруу үчүн бирдей мүмкүнчүлүктөргө ээ.

5. Кыргыз Республикасында баланын эң жакшы кызыкчылыктарын камсыз кылуу принциби колдонулат.

(КР 2016-жылдын 28-декабрындагы № 218 Мыйзамынын редакциясына ылайык)

Караңыз:

КР Жогорку сотунун Конституциялык палатасынын 2019-жылдын 16-январындагы чечими



17-берене.

Ушул Конституцияда белгиленген укуктар менен эркиндиктер бардык жактан толук жетишерлик деп эсептелбейт жана адамдын, жарандын башка жалпы таанылган укуктары менен эркиндиктерин тануу же басмырлоо катары чечмеленбеши керек.



18-берене.

Ар ким ушул Конституцияда жана мыйзамдарда тыюу салынбаган ар кандай иш-аракеттерди жана ишмердикти жүргүзүүгө укуктуу.

 Караңыз:

КР ЖС Конституциялык палатасынын 2021-жылдын 19-февралындагы чечими

19-берене.

1. Кыргыз Республикасында чет өлкөлүк жарандар жана жарандыгы жок адамдар, мыйзамда же Кыргыз Республикасы катышуучусу болуп эсептелген эл аралык келишимде белгиленгенден башка учурларда Кыргыз Республикасынын жарандары менен бирдей укуктардан пайдаланат жана милдеттерди аткарат.

2. Кыргыз Республикасы саясий жүйөлөр боюнча куугунтукталган, ошондой эле адам укуктары менен эркиндиктери бузулган чет өлкө жарандарына жана жарандыгы жок адамдарга эл аралык милдеттенмелерге ылайык башкалка берет.



20-берене.

1. Кыргыз Республикасында адамдын жана жарандын укуктары менен эркиндиктерин жокко чыгаруучу же кемсинтүүчү мыйзамдар кабыл алынбашы керек.

2. Адамдын, жарандын укуктары менен эркиндиктери улуттук коопсуздукту, коомдук тартипти, калктын саламаттыгын, адеп-ахлагын сактоо, башка адамдардын укуктары менен эркиндиктерин коргоо максатында Конституция жана мыйзамдар менен чектелиши мүмкүн. Ушундай чектөөлөр аскердик же башка мамлекеттик кызматтын өзгөчөлүктөрүн эске алуу менен да киргизилиши мүмкүн. Киргизилип жаткан чектөөлөр көрсөтүлгөн максаттарга өлчөмдөш болушу керек.

Адамдын жана жарандын укуктарын, эркиндиктерин чектеген мыйзам алдындагы ченемдик укуктук актыларды кабыл алууга тыюу салынат.

3. Конституцияда каралгандан башка максаттарда жана андан ашкан даражада укуктарга жана эркиндиктерге мыйзам менен чектөө коюлушу мүмкүн эмес.

4. Төмөнкүдөй тыюу салуулар боюнча ушул Конституцияда белгиленген кепилдиктерге эч кандай чектөө коюлууга тийиш эмес:

1) өлүм жазасын, кыйноону, дагы башка адамкерчиликсиз, мыкаачылык мамилени же болбосо жазалоонун кадыр-баркты басмырлаган түрлөрүн колдонууга карата салынган тыюуларга чектөө;

2) алардын ыктыярдуу макулдугу талаптагыдай билдирилмейинче жана ырасталмайынча адамдарга медициналык, биологиялык, психологиялык тажрыйбаларды жүргүзүүгө;

3) кулчулукка, адамдарды соодалоого коюлган;

4) бала эмгегин эксплуатациялоого;

5) келишимдик милдеттенмелерин аткарууга мүмкүнчүлүгү жок деген негизде эле адамды эркиндигинен ажыратууга;

6) инсандын ар-намысына шек келтирген маалыматты жайылткандыгы үчүн кылмыштык куугунтуктоого;

7) ой-пикирин, диний жана башка ынанымдарын билдирүүгө жана алардан баш тартууга мажбурлоого;

8) тынч чогулууга катышууга мажбурлоого;

9) өзүнүн кайсы этноско таандык экенин аныктап көрсөтүүгө мажбурлоого;

10) турак-жайынан өзүм билемдик менен ажыратууга.

5. Ушул Конституцияда белгиленген төмөндөгүдөй укуктар эч чектелүүгө тийиш эмес:

1) ар бир эркиндигинен ажыратылган адамдын өзүнө адамкерчиликтүү мамиле кылууну жана адамдык кадыр-баркын сыйлоону талап кылуу;

2) ырайым кылууну же жазасын жеңилдетүүнү сурануу;

3) жогору турган сот тарабынан ишти кайра каратуу;

4) ой-пикир эркиндиги тууралуу;

5) диний же башка ынанымдарды эркин тандап алуу жана ээ болуу;

6) өзүнүн кайсы этноско таандык экенин эркин аныктоо жана көрсөтүү;

7) кызматтык милдеттерди аткаруу учурунда мамлекеттик бийликтин, жергиликтүү өз алдынча башкаруу органдарынын жана алардын кызмат адамдарынын мыйзамсыз иш-аракеттери менен келтирилген зыяндын ордун мамлекеттен толтуртуп алуу;

8) соттук коргонуу;

9) мамлекеттик билим берүү уюмдарында негизги жалпы жана орто жалпы билимди акысыз алуу;

10) жарандын Кыргыз Республикасына тоскоолдуксуз кайтып келүү укугу.

(КР 2016-жылдын 28-декабрындагы № 218 Мыйзамынын редакциясына ылайык)

Караңыз:

КР Жогорку сотунун Конституциялык палатасынын 2019-жылдын 16-январындагы чечими



Экинчи глава
Адам укуктары жана эркиндиктери



21-берене.

Ар бир адам ажыратылгыс жашоо укугуна ээ. Эч кимдин өмүрү өзүм билемдик менен кыйылышы мүмкүн эмес. Өлүм жазасына тыюу салынат.



22-берене.

1. Эч ким кыйноолорго, башка адамкерчиликсиз, мыкаачылык же кадыр-баркты басмырлаган мамилеге же жазалоого туш болушу мүмкүн эмес.

2. Эркиндигинен ажыратылган ар бир адам өзүнө гумандуу мамиле жасалышына жана адамдык кадыр-баркынын сакталышына укуктуу.

3. Тиешелүү түрдө билдирилип, күбөлөндүрүлгөн ыктыярдуу макулдугусуз адамдарга медициналык, биологиялык, психологиялык тажрыйбаларды жүргүзүүгө тыюу салынат.



23-берене.

1. Кыргыз Республикасында кулчулукка, адамдарды соодалоого жол берилбейт.

2. Бала эмгегин эксплуатациялоого тыюу салынат.

3. Согушка, жаратылыш кырсыктарынын кесепеттерин жоюуга, башка өзгөчө кырдаалдар менен соттун чечимин аткарууга байланышкан учурлардан тышкары мажбурлап иштетүүгө тыюу салынат.

Аскердик, альтернативалуу (аскердиктен тышкары) кызмат өтөөгө тартуу мажбурлоо эмгеги деп эсептелбейт.



24-берене.

1. Ар бир адам эркиндикке жана жеке кол тийбестикке укуктуу.

2. Кандайдыр бир келишимдик милдеттенмелерин аткарууга мүмкүнчүлүгү жок деген негизде эле эч ким эркиндигинен ажыратылышы мүмкүн эмес.

3. Соттун чечимисиз жана мыйзамда белгиленген негиздер менен тартиптен тышкары эч ким камакка алынышы, кайтарууда кармалышы же эркиндигинен ажыратылышы мүмкүн эмес.

4. Эч ким соттун чечимисиз 48 сааттан ашык мөөнөткө кармалышы мүмкүн эмес.

Ар бир кармалган адам кармалган учурунан тартып 48 саат өткөнгө чейин тез арада жана кандай учурда болбосун кармалышынын мыйзамдуулугу жөнүндө маселени чечүү үчүн сотко жеткирилиши керек.

Айрым учурларда кармап туруунун бир кыйла кыска мөөнөттөрү мыйзам менен белгилениши мүмкүн.

Кармалган ар кандай адам мыйзамда белгиленген тартипте жана мезгилдүүлүгүнө жараша кармап туруунун мыйзамдуулугун текшерүүгө укуктуу. Эгерде адамды кармоого негиздер жок болуп чыкса, ал адам дароо бошотулушу керек.

5. Кармалган ар бир адамга, токтоосуз түрдө, кармоонун жүйөлөрү менен анын укуктары түшүндүрүлүп, медициналык жактан кароо жана врачтын жардамынан пайдалануу укугу менен кошо, анын укугу камсыз кылынышы керек.

Эркиндигинен ажыратылган учурдан тартып адамдын коопсуздугу камсыз кылынып, ага өзүн-өзү коргоого жана адвокаттын квалификациялуу юридикалык жардамынан пайдаланууга, ошондой эле коргоочу күтүүгө мүмкүндүк берилет.

(КР 2016-жылдын 28-декабрындагы № 218 Мыйзамынын редакциясына ылайык)



25-берене.

1. Кыргыз Республикасында ар бир адам ары-бери эркин жүрүүгө, барчу жана жашоочу жерин тандап алууга укуктуу.

2. Ар бир адам Кыргыз Республикасынын чегинен тышкары эркин чыгууга укуктуу.



26-берене.

1. Ар бир адам мыйзамда каралган тартипте күнөөлүү экени далилденмейинче жана соттун чечими мыйзамдуу күчүнө киргени аныкталмайынча кылмыш жасаганга күнөөлүү деп эсептелбейт. Бул принциптин бузулушу материалдык жана моралдык зыяндын орду сот аркылуу толтуруп берилүү үчүн негиз болуп эсептелет.

2. Эч ким өзүнүн күнөөсүздүгүн далилдөөгө милдеттүү эмес. Күнөөлүү экенине карата ар кандай шектенүү айыпталуучунун пайдасына чечмеленет.

3. Эч ким кылмыш жасаганын өзү мойнуна алганынын негизинде гана соттолушу мүмкүн эмес.

4. Жазык иши боюнча күнөөнү далилдөө түйшүгү айыптоочуга жүктөлөт. Мыйзамды бузуу менен алынган далилдер күнөөнү негиздөө жана сот актысын чыгаруу үчүн пайдаланылышы мүмкүн эмес.

5. Эч ким жеке өзүнө, жубайына жана мыйзам менен аныкталуучу жакын туугандарынын чөйрөсүнө каршы күбө катары өтүүгө милдеттүү эмес. Көрсөтмө берүү милдетинен бошотуунун башка учурлары мыйзам менен белгилениши мүмкүн.

6. Ар бир адам мыйзамда каралган учурларга ылайык сот арачыларынын катышуусу менен ишти сотто каратууга укуктуу.

7. Жасалган кылмыштын эскирүү мөөнөтү келгенде жазык жоопкерчилигинен бошотуу укугу мыйзам менен белгилениши мүмкүн. Геноцид жана экоцид кылмыштарына эскирүү мөөнөтүн колдонууга жол берилбейт.

(КР 2016-жылдын 28-декабрындагы № 218 Мыйзамынын редакциясына ылайык)



27-берене.

1. Соттолгон ар бир адам ишин мыйзамга ылайык жогору турган сотто кайра каратууга укуктуу.

2. Соттолгон ар бир адам ырайым кылууну же жазасын жеңилдетүүнү суранууга укуктуу.

3. Бир эле укук бузгандык үчүн эч ким кайра юридикалык жоопкерчилик тартпоого тийиш.



28-берене.

1. Адамдын жоопкерчилигин белгилөөчү же оорлотуучу мыйзам өткөн мезгилге карата колдонулбайт. Жасалган учурга карата укук бузуу деп таанылбаган иш-аракети үчүн эч ким жоопкерчилик тартпашы керек. Эгерде укук бузуу жасалгандан кийин ал үчүн жоопкерчилик жокко чыгарылса же жеңилдетилсе, анда жаңы мыйзам колдонулат.

2. Жоопкерчиликти белгилөөчү жазык мыйзамы окшоштук боюнча колдонулбайт.



29-берене.

1. Ар бир адам жеке турмушунун кол тийбестигине, ар-намысынын корголушуна укуктуу.

2. Ар бир адам кат-кабар алышуунун, телефондук жана башка сүйлөшүүлөрдүн, почта, телеграфтык, электрондук дагы бөлөкчө жол менен кабарлашуулардын купуялуулугуна укуктуу. Бул укуктарды чектөөгө мыйзамга ылайык жана сот актысынын негизинде гана жол берилет.

3. Мыйзамда белгиленген учурлардан тышкары адамдын макулдугусуз анын жеке турмушу тууралуу маалыматты, жашыруун маалыматты жыйноого, сактоого, пайдаланууга жана жайылтууга жол берилбейт.

4. Ар бир адамга купуя маалыматты, адамдын жеке турмушу жөнүндө маалыматты укук ченемсиз жыйноодон, сактоодон, жайылтуудан коргоо, анын ичинде соттук коргоо кепилденет, ошондой эле укук ченемсиз иш-аракеттер менен келтирилген материалдык жана моралдык зыяндын ордун толтуртуп алуу укугуна кепилдик берилет.



30-берене.

1. Ар ким өзүнүн менчигинде же башка укуктук ээлигинде турган турак-жай менен башка объектилердин кол тийбестик укугуна ээ. Эч ким ээсинин эркинен тышкары алар пайдаланып турган турак-жайга жана башка объектилерине кире албайт.

2. Жеке менчикте жана башка укукта болгон турак-жайда жана бөлөк объектилерде тинтүү, алып коюу, кароо жана башка аракеттерди жүргүзүү, аларга бийлик өкүлдөрүнүн кирүүсү соттун актысынын негизинде гана жол берилет.

3. Мыйзамда каралган учурларда жеке менчик жана башка укукта болгон турак-жайга жана башка объектилерди тинтүү, алып коюу, кароо жана башка аракеттерди жүзөгө ашыруу жана аларга бийлик өкүлдөрүнүн кирүүсүнө сот актысысыз жол берилет. Мындай аракеттердин мыйзамдуулугу жана негиздүүлүгү сот тарабынан каралууга тийиш.

4. Ушул беренеде белгиленген кепилдиктер жана чектөөлөр юридикалык жактарга да тиешелүү.



31-берене.

1. Ар ким эркин ой жүгүртүүгө жана өзүнчө пикирге ээ болууга укуктуу.

2. Ар ким өз пикирин билдирүүгө, сөз жана басма сөз эркиндигине укуктуу.

3. Эч ким өз пикирин билдирүүгө же андан баш тартууга мажбурланууга тийиш эмес.

4. Улуттук, этностук, расалык, диний жек көрүүчүлүктү, гендердик жана башка социалдык үстөмдүктү үгүттөп, кодулоого, касташууга же күч колдонууга чакырган үндөөлөргө тыюу салынат.



32-берене.

1. Ар кимге абийир жана дин тутуу эркиндиги кепилденет.

2. Ар ким өз алдынча же башкалар менен бирдикте ар кандай динди тутуу же эч бирин тутпоо укугуна ээ.

3. Ар ким диндик жана башка ишенимдерди эркин тандоого жана тутууга укуктуу.

4. Эч ким өзүнүн диндик жана башка ишенимдерин билдирүүгө же алардан баш тартууга мажбурланууга тийиш эмес.



33-берене.

1. Ар ким маалыматты эркин издөө, алуу, сактоо, пайдалануу жана аны оозеки, жазуу жүзүндө же башка ыкма менен жайылтуу укугуна ээ.

2. Ар ким мамлекеттик бийлик органдарындагы, жергиликтүү өз алдынча башкаруу органдарындагы, мекемелелердеги же уюмдардагы өзү жөнүндөгү маалыматтар менен таанышууга укуктуу.

3. Ар ким мамлекеттик бийлик органдарынын, жергиликтүү өз алдынча башкаруу органдарынын жана алардын кызмат адамдарынын, мамлекеттик бийлик органдары жана жергиликтүү өз алдынча башкаруу органдары катышкан юридикалык жактардын, ошондой эле республикалык жана жергиликтүү бюджеттерден каржыланган уюмдардын иштери тууралу маалыматтарды алууга укуктуу.

4. Ар кимге мамлекеттик органдардын, жергиликтүү өз алдынча башкаруу органдарынын жана алардын кызмат адамдарынын карамагында болгон маалыматтарды алууга кепилдик берилет. Маалымат берүүнүн тартиби мыйзам менен аныкталат.

5. Эч ким адамдын ар-намысын жана беделин жаманатты кылган же кемсинткен маалыматтарды тараткандыгы үчүн кылмыштык жазага тартылышы мүмкүн эмес.



34-берене.

1. Ар ким тынч чогулуш өткөрүү эркиндигине укуктуу. Эч ким чогулушка катышууга мажбурланууга тийиш эмес.

2. Тынч чогулуш өткөрүүнү камсыздоо максатында ар ким бийлик органдарына билдирме берүүгө укуктуу.

Тынч чогулуш өткөрүү жөнүндө билдирүүнүн жоктугуна, билдирүүнүн түрү, мазмуну менен берүү убактысынын сакталбагандыгына байланыштуу тынч чогулуш өткөрүүгө тыюу салууга жана чектөөгө, ошондой эле аны тийиштүү түрдө камсыздоодон баш тартууга жол берилбейт.

3. Тынч чогулуштарды уюштуруучулар жана катышуучулар тынч чогулуш өткөрүү жөнүндө билдирүүнүн жоктугу, билдирүүнүн түрү, мазмуну жана берилген мөөнөтү сакталбагандыгы үчүн жоопкерчилик тартышпайт.



35-берене.

Ар ким биригүү эркиндигине укуктуу.



36-берене.

1. Үй-бүлө - коомдун негизи. Үй-бүлө, ата болуу, эне болуу, балалык - бүткүл коомдун камкордугуна алынат жана мыйзам менен артыкчылыктуу корголот.

2. Ар бир бала анын дене-боюнун, акыл эсинин, ички руханий, ыймандык жана социалдык өнүгүүсү үчүн зарыл болгон жашоо деңгээлине укуктуу.

3. Баланын өнүгүшү үчүн зарыл болгон жашоо шарттарын камсыздоо жоопкерчилиги өздөрүнүн жөндөмдөрү менен финансылык мүмкүнчүлүктөрүнө жараша баланы тарбиялап жатышкан ата-эне менен тарбиячы адамдардын ар бирине жүктөлөт.

4. Мамлекет жетим балдарды жана ата-энесинин камкордугунан ажыраган балдарды багууну, тарбиялоону, окутууну камсыз кылат.

5. Үй-бүлө мыйзамда белгиленген нике курагына жеткен эркек менен аялдын ыктыярдуу никеге туруусунун негизинде түзүлөт. Никелешип жаткан эки адамдын макулдугусуз никеге жол берилбейт. Нике мамлекет тарабынан катталат.

Жубайлар никеде жана үй-бүлөдө тең укуктарга жана милдеттерге ээ.

(КР 2016-жылдын 28-декабрындагы № 218 Мыйзамынын редакциясына ылайык)



37-берене.

1. Кыргыз Республикасында адамдын укугу менен эркиндигин кемсинтпеген элдик үрп-адаттар, каада-салттар мамлекет тарабынан колдоого алынат.

2. Улууларды урматтоо, туугандарына жана жакындарына камкордук көрүү - ар бир адамдын милдети.



38-берене.

Ар ким өзүнүн этностук тийиштүүлүгүн эркин аныктоого жана көрсөтүүгө укуктуу. Эч ким өзүнүн этностук тийиштүүлүгүн аныктоого жана көрсөтүүгө мажбурланбашы керек.



39-берене.

Ар ким мамлекеттик бийликтин, жергиликтүү өз алдынча башкаруу органдарынын жана алардын кызмат адамдарынын кызматтык милдеттерин аткаруудагы мыйзамсыз аракеттери аркылуу келтирген зыяндын ордун толтуруп алууга укуктуу.



40-берене.

1. Ар кимге ушул Конституцияда, мыйзамдарда, Кыргыз Республикасы катышуучу болуп саналган эл аралык келишимдерде, эл аралык укуктун жалпыга таанылган принциптеринде жана ченемдеринде каралган анын укуктары менен эркиндигин соттук коргоого кепилдиктер берилет.

Мамлекет адамдын жана жарандын укуктары менен эркиндигин коргоонун соттон тышкары жана сотко чейинки усулдарын, түрлөрүн, ыкмаларын өнүктүрүүнү камсыздайт.

2. Ар ким өз укугун жана эркиндигин мыйзам менен тыюу салынбаган бардык ыкмалар менен коргоого укуктуу.

3. Ар ким юридикалык квалификациялуу жардам алууга укуктуу. Мыйзамда көрсөтүлгөн учурларда юридикалык жардам мамлекеттин эсебинен жүргүзүлөт.

Караңыз:

КР Жогорку сотунун Конституциялык палатасынын 2019-жылдын 16-январындагы чечими



41-берене.

1. Ар ким мамлекеттик бийлик органдарына, жергиликтүү өз алдынча башкаруу органдарына жана алардын кызмат адамдарына кайрылууга укуктуу, алар ага мыйзам менен белгиленген мөөнөттөрдө негиздүү жооп берүүгө милдеттүү.

2. Ар ким бузулган укуктары менен эркиндиктерин коргоо үчүн эл аралык келишимдерге ылайык адам укуктары боюнча эл аралык органдарга кайрылууга укуктуу.

(КР 2016-жылдын 28-декабрындагы № 218 Мыйзамынын редакциясына ылайык)



42-берене.

1. Ар ким өз мүлкүнө, өз ишмердигинин натыйжаларына ээ болуу, колдонуу жана тескөө укугуна ээ.

2. Ар ким экономикалык эркиндикке ээ, өз жөндөмдүүлүгү менен мүлкүн мыйзамда тыюу салынбаган ар кандай экономикалык ишмердүүлүк үчүн эркин колдонууга укуктуу.

3. Ар ким эркин эмгектенүүгө, эмгекке жөндөмдүүлүгүн пайдаланууга, кесибин жана иштин түрүн тандоого, коопсуздуктун жана гигиенанын талаптарына жооп берген эмгектик коргоого жана эмгек шарттарына укуктуу, ошондой эле мыйзам менен белгиленген жашоо минимумунан төмөн болбогон эмгек акы алуу укугуна ээ.

 Караңыз:

КР ЖС Конституциялык палатасынын 2021-жылдын 19-февралындагы чечими

43-берене.

1. Ар ким иш таштоого укуктуу.



44-берене.

1. Ар ким эс алууга укуктуу.

2. Эң узак иш убактысы, жумалык эс алуунун эң кыска мөөнөтү жана жыл сайын акы төлөнүүчү өргүү, ошондой эле эс алуу укугун ишке ашыруунун башка негизги шарттары мыйзам менен аныкталат.



45-берене.

1. Ар ким билим алууга укуктуу.

2. Негизги жалпы билим алуу милдеттүү.

Ар ким мамлекеттик билим берүү уюмдарында негизги жалпы жана орто жалпы билимди акысыз алууга укуктуу.

3. Мамлекет мектепке чейинки билим берүүдөн баштап негизги жалпы билим берүү мекемелерине чейин ар бир жарандын мамлекеттик, расмий жана бир эл аралык тилди окутуп-үйрөнүүсү үчүн шарт түзөт.

4. Мамлекет мамлекеттик, муниципалдык жана менчик окуу жайларын өнүктүрүү үчүн шарт түзөт.

5. Мамлекет дене-тарбия жана спортту өнүктүрүү үчүн шарт түзөт.



46-берене.

1. Ар ким турак-жайлуу болууга укуктуу.

2. Эч ким турак-жайынан өзүм билемдик менен ажыратылбоого тийиш.

3. Мамлекеттик бийлик жана жергиликтүү өз алдынча башкаруу органдары турак-жай курулушун колдоого алышат, турак-жайына карата укуктарды ишке ашыруу үчүн шарт түзүшөт.

4. Аз камсыз болгон жана башка муктаж адамдарга турак-жай мамлекеттик, муниципалдык жана башка турак-жай фонддорунан же болбосо мыйзамда каралган негиздерде жана тартипте социалдык мекемелерден бекер же мүмкүнчүлүккө жараша акы үчүн берилет.



47-берене.

1. Ар ким ден соолугун коргоого укуктуу.

2. Мамлекет ар бир адамды медициналык жактан тейлөө үчүн шарт түзөт жана саламаттыкты сактоонун мамлекеттик, муниципалдык жана жеке секторлорун өнүктүрүү боюнча чараларды көрөт.

3. Акысыз медициналык тейлөө, ошондой эле жеңилдик шарттарындагы медициналык тейлөө мыйзамда каралган мамлекеттик кепилдиктердин чегинде жүзөгө ашырылат.

4. Кызмат адамдары кишилердин өмүрү жана ден соолугу үчүн коркунуч туудурган фактыларды жана жагдайларды жашырып койсо, мыйзамда көрсөтүлгөн жоопкерчиликке кириптер болот.



48-берене.

1. Ар ким өмүрү жана ден соолугу үчүн ыңгайлуу болгон экологиялык чөйрөгө укуктуу.

2. Ар ким жаратылышты пайдалануудагы аракеттердин натыйжасында ден-соолугуна же мүлкүнө келтирилген зыяндын ордун толтуруп алууга укуктуу.

3. Ар ким табигый жаратылыш чөйрөсүнө, өсүмдүктөр жана жаныбарлар дүйнөсүнө этият мамиле жасоого милдеттүү.



49-берене.

1. Ар кимге адабий, көркөм, илимий, техникалык жана башка чыгармачылыктын түрлөрүнө, окутуучулук эркиндигине кепилдик берилет.

2. Ар ким маданий турмушка катышууга жана маданият баалуулуктарынан пайдаланууга укуктуу.

Мамлекет тарыхый эстеликтерди жана маданий мурастардын башка объектилерин сактоону камсыз кылат.

3. Интеллектуалдык менчик мыйзам менен корголот.



Үчүнчү глава
Жарандык. Жарандын укугу жана милдеттери

50-берене.

1. Жаран өзүнүн жарандыгына жараша укуктарга ээ жана милдеттерди аткарат.

2. Бир дагы жаран конституциялык мыйзамда белгиленген учурлардан жана тартиптен тышкары өзүнүн жарандыгынан жана өзүнүн жарандыгын өзгөртүү укугунан ажыратылышы мүмкүн эмес. Кыргыз Республикасынын жарандары болуп эсептелген адамдардын мыйзамдарга жана Кыргыз Республикасы катышуучу болуп саналган эл аралык келишимдерге ылайык башка мамлекеттин жарандыгына тийиштүүлүгү да таанылат.

3. Кыргыз Республикасынын чегинен тышкары жашаган кыргыздар башка мамлекеттин жараны болгондугуна карабастан жөнөкөйлөштүрүлгөн тартипте Кыргыз Республикасынын жарандыгын алууга укуктуу.

Кыргыз Республикасынын жарандыгын берүүнүн тартиби жана шарты мыйзам менен аныкталат.

4. Жаран республиканын чегинен сыртка чыгарып салынбайт же башка мамлекетке берилбейт.

5. Кыргыз Республикасы өз чегинен тышкы жерлерде жарандарын коргоого жана калкалоого кепилдик берет.

(КР 2016-жылдын 28-декабрындагы № 218 Мыйзамынын редакциясына ылайык)

51-берене.

Жарандар Кыргыз Республикасына тоскоолдуксуз кайтып келүүгө укуктуу.



52-берене.

1. Жарандар төмөндөгүлөргө укуктуу:

1) республикалык жана жергиликтүү маанидеги мыйзамдарды, чечимдерди талкуулоого жана аларды кабыл алууга катышууга;

2) ушул Конституцияда жана мыйзамдарда каралган тартипте мамлекеттик бийлик органдарын жана жергиликтүү өз алдынча башкаруу органдарын шайлоого жана аларга шайланууга;

3) конституциялык мыйзамда каралган тартипте референдумга катышууга.

2. Жарандар мамлекеттик жана коомдук мааниси бар маселелер боюнча элдик курултайларды өткөрүүгө укуктуу.

Элдик курултайдын чечими сунуш катары тиешелүү органдарга жиберилет.

Элдик курултайларды өткөрүүнүн тартиби мыйзам менен аныкталат.

3. Жарандар республикалык жана жергиликтүү бюджеттерди түзүүгө катышууга, ошондой эле бюджеттен иш жүзүндө чыгымдалган каражаттар жөнүндө маалымат алууга укуктуу.

4. Жарандар мамлекеттик жана муниципалдык кызматка кирүүдө, мыйзамда каралган тартипте кызматка көтөрүлүүдө бирдей укуктарга, бирдей мүмкүнчүлүктөргө ээ.

5. Башка жарандыгы бар Кыргыз Республикасынын жарандары саясий мамлекеттик кызматты жана соттордун кызмат ордун ээлөөгө укуксуз. Мындай чектөө башка мамлекеттик кызматтар үчүн да мыйзам менен белгилениши мүмкүн.



53-берене.

1. Жарандарга улгайганда, ооруп, же эмгектенүүгө жараксыз болуп калганда, багып-көрөөрүнөн ажыраганда мыйзамда каралган тартипте жана жагдайларда социалдык жактан камсыз кылуу кепилдиги берилет.

2. Мамлекеттин экономикалык мүмкүнчүлүгүнө жараша пенсия, социалдык жардам мыйзамда каралган жашоо минимумунан кем эмес өлчөмдө жашоо деңгээлин камсыздайт.

3. Ыктыярдуу социалдык камсыздандыруу, социалдык камсыздоонун кошумча түрлөрүн түзүү жана кайрымдуулук колдоого алынат.

4. Мамлекеттин социалдык ишмердиги жарандын өзү жана өз үй-бүлөсү үчүн экономикалык жыргалчылыкка өзү жетишүүгө болгон экономикалык эркиндигин, жигердүүлүгүн жана мүмкүнчүлүгүн чектеген мамлекеттик камкордукка айланып кетпеши керек.



54-берене.

1. Мамлекет жарандардын кесиптик квалификациясын жогорулатууга мыйзамда каралган тартипте көмөк көрсөтөт.



55-берене.

Жарандар мыйзамда каралган учурларда жана тартипте салыктарды, жыйымдарды төлөөгө милдеттүү.



56-берене.

1. Ата-Мекенди коргоо - жарандардын ыйык парзы жана милдети.

2. Жарандарды аскер кызматын өтөөдөн бошотуунун же аны альтернативдүү (аскерден тышкары) кызмат менен алмаштыруунун негиздери жана тартиби мыйзам менен белгиленет.



57-берене.

Адвокаттардын өзүн-өзү башкаруучу кесиптик жамааты катары адвокатураны уюштуруу жана анын ишмердиги, ошондой эле адвокаттардын укуктары, милдеттери жана жоопкерчилиги мыйзам менен аныкталат.



58-берене.

Жарандык укук мамилелеринен келип чыгуучу талаш-тартыштарды соттон тышкары чечүү үчүн бейтарап соттор уюштурулушу мүмкүн. Бейтарап сотторду түзүү тартиби, алардын ыйгарым укуктары жана иштеши мыйзам менен аныкталат.



59-берене.

Кыргыз Республикасында жарандар аксакалдар сотторун уюштурууга укуктуу. Аксакалдар сотторун уюштуруу тартиби, алардын ыйгарым укуктары жана иштеши мыйзам менен аныкталат.



ҮЧҮНЧҮ БӨЛҮМ
КЫРГЫЗ РЕСПУБЛИКАСЫНЫН ПРЕЗИДЕНТИ

60-берене.

1. Президент мамлекет башчысы болуп саналат.

2. Президент элдин жана мамлекеттик бийликтин биримдигин көрсөтүп турат.



61-берене.

1. Президент Кыргыз Республикасынын жарандары тарабынан 6 жылга шайланат.

2. Бир эле адам эки жолу Президент болуп шайлана албайт.



62-берене.

1. Президент болуп 35 жаштан төмөн эмес жана 70 жаштан жогору эмес, мамлекеттик тилди билген жана республикада жалпысынан 15 жылдан кем эмес жашаган Кыргыз Республикасынын жараны шайлана алат.

2. Президенттин кызмат ордуна талапкерлердин саны чектелбейт. 30 миңден кем эмес шайлоочунун колтамгасын топтогон адам Президенттикке талапкер болуп каттала алат.

Президентти шайлоо тартиби конституциялык мыйзам менен аныкталат.



63-берене.

1. Президент кызматына киришерде Кыргызстандын элине ант берет.

2. Президенттин ыйгарым укуктары жаңы шайланган Президент кызматка киришкен учурдан тартып токтотулат.

3. Президент өз ыйгарым укуктарын жүзөгө ашырган мезгилде өзүнүн саясий партияга мүчөлүгүн токтото турат жана саясий партиялардын иштерине байланыштуу кандай гана болбосун аракеттерин токтотот.



64-берене.

1. Президент:

1) ушул Конституцияда каралган учурларда Жогорку Кеңешке шайлоолорду дайындайт; ушул Конституцияда каралган тартипте жана учурларда Жогорку Кеңешке мөөнөтүнөн мурда шайлоолорду дайындоо жөнүндө чечим кабыл алат;

2) жергиликтүү кеңештерге шайлоолорду дайындайт; мыйзамда каралган учурларда жана тартипте жергиликтүү кеңештерди таркатууну жүзөгө ашырат.

2. Президент:

1) мыйзамдарга кол коет жана элге жарыялайт; мыйзамдарды каршы пикири менен Жогорку Кеңешке кайтарат;

2) зарыл учурларда Жогорку Кеңештин кезексиз жыйналыштарын чакырууга жана каралууга жаткан маселелерди аныктоого укуктуу;

3) Жогорку Кеңештин жыйналыштарында чыгып сүйлөөгө укуктуу.

3. Президент:

1) Жогорку соттун жана Жогорку соттун Конституциялык палатасынын судьяларынын кызматына шайлоо үчүн талапкерлерди Судьяларды тандоо боюнча кеңештин сунушу боюнча Жогорку Кеңешке сунуштайт;

2) ушул Конституцияда жана конституциялык мыйзамда каралган учурларда Судьялар кеңешине караштуу Тартип комиссиясынын же Судьялар кеңешинин сунушу боюнча Жогорку соттун жана Жогорку соттун Конституциялык палатасынын судьяларын кызматынан бошотуу үчүн Жогорку Кеңешке сунуштайт;

3) Судьяларды тандоо боюнча кеңештин сунушу боюнча жергиликтүү соттордун судьяларын дайындайт;

4) ушул Конституцияда жана конституциялык мыйзамда каралган учурларда Судьялар кеңешине караштуу Тартип комиссиясынын же Судьялар кеңешинин сунушу боюнча жергиликтүү соттордун судьяларын бошотот.

4. Президент:

1) Жогорку Кеңештин макулдугу менен Башкы прокурорду дайындайт; мыйзамда каралган учурларда Жогорку Кеңештин депутаттарынын жалпы санынын жарымынан кем эмесинин макулдугу же болбосо Жогорку Кеңештин депутаттарынын үчтөн экиси жактырган Жогорку Кеңештин депутаттарынын жалпы санынын үчтөн биринин демилгеси боюнча Башкы прокурорду кызматтан бошотот; Башкы прокурордун сунушу боюнча анын орун басарларын дайындайт жана кызматтан бошотот;

2) Өкмөт мүчөлөрүн - коргоо, улуттук коопсуздук маселелерин тескеген мамлекеттик органдардын жетекчилерин, ошондой эле алардын орун басарларын дайындайт жана кызматтан бошотот.

5. Президент:

1) Улуттук банктын төрагасынын кызмат ордуна шайлоо үчүн талапкерди Жогорку Кеңешке киргизет; Улуттук банктын төрагасынын сунушу боюнча Улуттук банктын төрагасынын орун басарларын жана башкарма мүчөлөрүн дайындайт, мыйзамда каралган учурларда аларды кызматтан бошотот;

2) Шайлоо жана референдум өткөрүү боюнча борбордук комиссиясынын мүчөлөрүнүн үчтөн бирин шайлоо жана кызматтан бошотуу үчүн талапкерлерди Жогорку Кеңешке киргизет;

3) Эсептөө палатасынын мүчөлөрүнүн үчтөн бирин кызмат ордуна шайлоо жана кызматтан бошотуу үчүн талапкерлерди Жогорку Кеңешке киргизет;

4) Эсептөө палатасынын Жогорку Кеңеш тарабынан шайланган мүчөлөрүнүн ичинен Эсептөө палатасынын төрагасын дайындайт жана аны мыйзамда каралган учурларда бошотот.

6. Президент:

1) өлкөнүн ичинде жана анын чегинен сырткары жерлерде Кыргыз Республикасынын атынан чыгат;

2) сүйлөшүүлөрдү жүргүзөт жана Премьер-министр менен макулдашуу боюнча эл аралык келишимдерге кол коет; көрсөтүлгөн ыйгарым укуктарды Премьер-министрге, Өкмөт мүчөлөрүнө жана башка кызмат адамдарына өткөрүп берүүгө укуктуу;

3) ратификациялоо грамоталарына жана кошулуу жөнүндө грамоталарга кол коет;

4) Премьер-министр менен макулдашуу боюнча Кыргыз Республикасынын чет мамлекеттердеги дипломатиялык өкүлчүлүктөрүнүн башчыларын жана эл аралык уюмдардагы туруктуу өкүлдөрүн дайындайт; аларды кайра чакыртып алат; чет мамлекеттердин дипломатиялык өкүлчүлүктөрүнүн башчыларынын ишеним жана кайра чакыртып алуу грамоталарын кабыл алат;

7. Президент Кыргыз Республикасынын жарандыгына кабыл алуу жана жарандыгынан чыгаруу маселелерин чечет.

8. Президент Кыргыз Республикасынын Куралдуу Күчтөрүнүн Башкы колбашчысы болуп саналат, Кыргыз Республикасынын Куралдуу Күчтөрүнүн жогорку командалык курамын аныктайт, дайындайт жана кызматтан бошотот.

9. Президент:

1) мыйзамга ылайык уюштурулуучу Коопсуздук кеңешин жетектейт;

2) конституциялык мыйзамда каралган негиздер болгон учурда өзгөчө абалды киргизүү мүмкүнчүлүгү жөнүндө эскертет, ал эми зарыл болгондо аны айрым жерлерде алдын-ала жарыялабай туруп киргизет, ал жөнүндө Жогорку Кеңешке токтоосуз билдирет;

3) жалпы же жарым-жартылай мобилизациялоону жарыялайт; Кыргыз Республикасына баскынчылык жасалганда же түздөн-түз баскынчылык коркунучу туулганда согуш абалын жарыялайт жана бул маселени токтоосуз Жогорку Кеңештин кароосуна киргизет;

4) өлкөнү коргоонун жана анын жарандарынын коопсуздугунун кызыкчылыктарында согуш абалын жарыялайт жана бул маселени токтоосуз Жогорку Кеңештин кароосуна киргизет.

10. Президент:

1) Кыргыз Республикасынын мамлекеттик сыйлыктары менен сыйлайт;

2) Кыргыз Республикасынын ардак наамдарын ыйгарат;

3) жогорку аскердик наамдарды, дипломатиялык рангдарды жана башка атайын наамдарды ыйгарат;

4) ырайым кылууну жүзөгө ашырат;

5) өзүнүн аппаратынын түзүмүн аныктайт, анын жобосун бекитет жана жетекчисин дайындайт.

11. Президент ушул Конституцияда каралган дагы башка ыйгарым укуктарды жүзөгө ашырат.

(КР 2016-жылдын 28-декабрындагы № 218 Мыйзамынын редакциясына ылайык)



65-берене.

Президент Кыргыз Республикасынын бардык аймактарында аткарылышы милдеттүү болгон жарлыктарды жана буйруктарды кабыл алуу аркылуу өз ыйгарым укуктарын ишке ашырат.



66-берене.

1. Президент арызы менен кызматынан кеткен учурда, ушул Конституцияда каралган тартипте кызматтан четтетилгенде, ошондой эле оорусу боюнча ыйгарым укуктарын аткара албай калганда же ал каза болгон учурда Президенттин ыйгарым укуктары мөөнөтүнөн мурда токтотулушу мүмкүн.

2. Президент оорусуна байланыштуу өз милдеттерин аткара албай калганда Жогорку Кеңеш өзү түзгөн мамлекеттик медициналык комиссиянын корутундусунун негизинде Жогорку Кеңештин депутаттарынын жалпы санынын кеминде үчтөн экисинин добушу менен Президентти мөөнөтүнөн мурда кызматынан бошотуу жөнүндө чечим кабыл алат.



67-берене.

1. Президент кызматтан четтетилгенден кийин жазык жоопкерчилигине тартылышы мүмкүн.

2. Президенттин аракеттеринде кылмыш белгилери болгону жөнүндө Башкы прокурордун корутундусу менен бышыкталган Жогорку Кеңеш тарабынан кылмыш жасагандыгы жөнүндө коюлган айыптын негизинде гана Президент кызматынан четтетилиши мүмкүн.

3. Президентти кызматтан четтетүү үчүн ага каршы күнөө коюу жөнүндө Жогорку Кеңештин чечими депутаттардын жалпы санынын үчтөн биринен кем эмесинин демилгеси боюнча жана Жогорку Кеңеш тарабынан түзүлгөн атайын комиссиянын корутундусу болгондо гана Жогорку Кеңештин депутаттарынын жалпы санынын көпчүлүгү менен кабыл алынышы керек.

4. Президентти кызматтан четтетүү жөнүндө Жогорку Кеңештин чечими Президентке каршы күнөө коюлгандан кийин үч айлык мөөнөттөн кечиктирилбестен, Жогорку Кеңештин депутаттарынын жалпы санынын үчтөн экисинен кем эмес көпчүлүгүнүн добушу менен кабыл алынышы керек. Эгерде бул мөөнөттө Жогорку Кеңештин чечими кабыл алынбаса, коюлган күнөө четке кагылды деп эсептелинет.



68-берене.

1. Ушул Конституцияда көрсөтүлгөн себептер боюнча Президент өз ыйгарым укуктарын мөөнөтүнөн мурда токтоткон учурда жаңы Президент шайланганга чейин анын ыйгарым укуктарын Жогорку Кеңештин Төрагасы аткарат. Президенттин ыйгарым укуктарын Жогорку Кеңештин Төрагасы аткарууга мүмкүн болбогон учурда Президенттин ыйгарым укуктарын Премьер-министр же Премьер-министрдин милдетин аткаруучу адам аткарат.

Мөөнөтүнөн мурда Президентти шайлоо Президенттин ыйгарым укуктары токтотулган күндөн тартып үч айлык мөөнөттө өткөрүлөт.

2. Президенттин ыйгарым укуктарын аткарып жаткан кызмат адамдары Жогорку Кеңешке мөөнөтүнөн мурда шайлоо дайындоого, Өкмөттү кызматтан кетирүүгө, мөөнөтүнөн мурда Президенттик шайлоодо Президенттин кызмат ордуна талапкер болууга укуксуз.

(КР 2016-жылдын 28-декабрындагы № 218 Мыйзамынын редакциясына ылайык)



69-берене.

1. Ушул Конституциянын 67-беренесинде белгиленген тартипте кызматынан четтетилгенден башка бардык мурдагы президенттер Кыргыз Республикасынын экс-президенти деген наамга ээ болушат.

2. Экс-президенттин статусу мыйзам менен белгиленет.

ТӨРТҮНЧҮ БӨЛҮМ
КЫРГЫЗ РЕСПУБЛИКАСЫНЫН МЫЙЗАМ ЧЫГАРУУ БИЙЛИГИ

Биринчи глава
Жогорку Кеңеш

70-берене.



1. Жогорку Кеңеш - Кыргыз Республикасынын парламенти - мыйзам чыгаруу бийлигин жана өз ыйгарым укуктарынын чегинде контролдук кылуу милдеттерин жүзөгө ашыруучу өкүлчүлүктүү жогорку орган болуп саналат.

2. Жогорку Кеңеш пропорциялуу система боюнча 5 жылдык мөөнөткө шайлануучу 120 депутаттан турат.

Шайлоонун жыйынтыктары боюнча саясий партияга парламентте 65тен көп эмес депутаттык мандат берилиши мүмкүн.

Шайлоо күнүнө карата 21 жашка чыккан, шайлоого укугу бар Кыргыз Республикасынын жараны Жогорку Кеңештин депутаты болуп шайлана алат.

Парламентке өтүү үчүн шайлоо босогосун кошуп алганда Жогорку Кеңештин депутаттарын шайлоонун тартиби конституциялык мыйзам менен аныкталат.

3. Жогорку Кеңештин депутаттары фракцияларга биригишет.

Жогорку Кеңеште фракциялардын коалициясын түзгөндүгү жөнүндө расмий жарыялаган, депутаттык мандаттардын жарымынан көбүнө ээ болгон фракция, же фракциялардын коалициясы парламенттик көпчүлүк болуп саналат.

Парламенттик көпчүлүктүн курамына кирбеген жана ага карата өзүн оппозиция катары жарыялаган фракция, же фракциялар парламенттик оппозиция болуп саналат.

Парламенттик көпчүлүктүн фракцияларынын коалициясынан чыгуу жөнүндө чечим фракциянын депутаттарынын жалпы санынын үчтөн экисинен кем эмес добушу менен фракция тарабынан кабыл алынат. Фракциянын чечими анын токтому менен таризделет жана фракциянын чыгуу үчүн добуш берген ар бир мүчөсү ага кол коёт.

(КР 2016-жылдын 28-декабрындагы № 218 Мыйзамынын редакциясына ылайык)



71-берене.

1. Жогорку Кеңеш өзүнүн биринчи сессиясына шайлоолордун жыйынтыктары аныкталгандан кийин 15 күндөн кечикпестен чогулат.

2. Жогорку Кеңештин биринчи жыйналышын Жогорку Кеңештин жашы боюнча улуу депутаты ачат.

3. Жогорку Кеңештин биринчи жыйналышы болгон күндөн тартып мурдагы чакырылыштагы Жогорку Кеңештин ыйгарым укуктары токтотулат.

4. Жогорку Кеңештин депутаттарынын ыйгарым укуктары алар ант берген күндөн тартып башталат.



72-берене.

1. Жогорку Кеңештин депутаты депутаттык ишмердигине байланыштуу айткан ой-пикирлери же Жогорку Кеңештеги добуш берүүнүн жыйынтыктары үчүн куугунтукка алынышы мүмкүн эмес. Өзгөчө оор кылмыштарды кошпогондо, депутатты жазык жоопкерчилигине тартууга Жогорку Кеңештин депутаттарынын жалпы санынын көпчүлүгүнүн макулдугу менен жол берилет.

2. Ушул берененин 3-бөлүгүндө каралган учурлардан тышкары, Жогорку Кеңештин депутаты депутаттык ишин башка мамлекеттик же муниципалдык кызмат менен айкалыштыра албайт, жеке ишкердик менен алектениши, коммерциялык уюмдун жетекчи органынын же байкоочулар кеңешинин курамына кириши мүмкүн эмес.

Жогорку Кеңештин депутаты илимий, педагогикалык жана башка чыгармачылык иштерди аткара алат.

3. Жогорку Кеңештин депутаты Премьер-министрдин же биринчи вице-премьер-министрдин кызмат ордуна депутаттык мандатын жана Жогорку Кеңештин пленардык жыйындарында добуш берүү укугун сактоо менен дайындалышы мүмкүн. Премьер-министрдин же биринчи вице-премьер-министрдин кызмат ордуна дайындалган депутаттын башка ыйгарым укуктарын ишке ашыруунун жана чектөөнүн тартиби жана шарттары мыйзамдар менен аныкталат.

Премьер-министрдин же биринчи вице-премьер-министрдин кызмат ордундагы Жогорку Кеңештин депутатынын аталган кызматтан кетүүсү, бошотулушу жана милдеттерин аткарууну токтотушу анын депутаттык ыйгарым укуктарын толук көлөмдө калыбына келтирүүгө алып келет.

(КР 2016-жылдын 28-декабрындагы № 218 Мыйзамынын редакциясына ылайык)



73-берене.

1. Жогорку Кеңештин депутаты императивдик мандатка байланышпайт. Депутатты кайра чакырып алууга жол берилбейт.

2. Жогорку Кеңештин депутатынын ыйгарым укуктары тийиштүү чакырылыштагы Жогорку Кеңештин ишинин токтотулушу менен бир учурда токтотулат.

3. Жогорку Кеңештин депутатынын ыйгарым укуктары ушул берененин 2-бөлүгүндө каралган негиздерден тышкары төмөнкү учурларда мөөнөтүнөн мурда токтотулат:

1) ал депутаттык ыйгарым укуктарын токтоткондугу же фракциядан чыккандыгы жөнүндө жазуу жүзүндө арыз бергенде;

2) жарандыктан чыкканда же болбосо башка жарандыкты алганда;

3) башка ишке которулганда же депутаттык ыйгарым укуктарды аткаруу менен айкалышпаган ишин таштабаганда;

4) шайлоолор жараксыз деп табылганда;

5) туруктуу жашоо үчүн Кыргыз Республикасынын чегинен чыгып кеткенде; депутат сот тарабынан аракетке жөндөмсүз деп таанылганда;

6) ага карата соттун күнөө коюу өкүмү мыйзамдуу күчүнө киргенде;

7) бир сессия ичинде Жогорку Кеңештин жыйналыштарында жүйөлүү себептерсиз 30 же андан көп жумушчу күнү жок болгондо;

8) анын дайынсыз жок болгондугун же өлгөндүгүн жарыялоо жөнүндө соттун чечими мыйзамдуу күчүнө киргенде;

9) депутат каза болгондо.

Көрсөтүлгөн негиздер боюнча Жогорку Кеңештин депутатынын ыйгарым укуктарын мөөнөтүнөн мурда токтотуу буга негиздер пайда болгон күндөн тартып 30 календарлык күндөн кечиктирилбестен Шайлоо жана референдум өткөрүү боюнча борбордук комиссиянын чечими менен жүзөгө ашырылат.

4. Депутаттын ыйгарым укуктарынын мөөнөтүнөн мурда токтотулушунун натыйжасында пайда болгон бош мандатты ээлөөнүн тартиби конституциялык мыйзам менен аныкталат.

Экинчи глава
Жогорку Кеңештин ыйгарым укуктары

74-берене.

1. Жогорку Кеңеш:

1) референдумду дайындоо жөнүндө мыйзам кабыл алат;

2) Президентти шайлоону дайындайт.

2. Жогорку Кеңеш:

1) ушул Конституцияга өзгөртүүлөрдү киргизет;

2) мыйзамдарды кабыл алат;

3) мыйзамда аныкталган тартипте эл аралык келишимдерди ратификациялайт жана денонсациялайт;

4) Кыргыз Республикасынын мамлекеттик чек араларын өзгөртүү тууралуу маселелерди чечет;

5) республикалык бюджетти жана анын аткарылышы жөнүндө отчетту бекитет;

6) Кыргыз Республикасынын администрациялык-аймактык түзүлүшүнүн маселелерин чечет;

7) мунапыс жөнүндө актыларды чыгарат.

3. Жогорку Кеңеш:

1) Өкмөттүн ишинин программасын бекитет, Өкмөт мүчөлөрүн - коргоо жана улуттук коопсуздук маселелерин тескеген мамлекеттик органдардын жетекчилерин кошпогондо Өкмөттүн түзүмүн жана курамын аныктайт;

2) Өкмөт тарабынан киргизилген Кыргыз Республикасынын өнүгүүсүнүн жалпы мамлекеттик программаларын бекитет;

3) Өкмөткө ишеним көрсөтүү жөнүндө чечим кабыл алат;

4) Өкмөткө ишеним көрсөтпөө жөнүндө чечим кабыл алат.

4. Жогорку Кеңеш:

1) Президенттин сунуштамасы боюнча Жогорку соттун жана Жогорку соттун Конституциялык палатасынын судьяларын шайлайт; ушул Конституцияда жана конституциялык мыйзамда көрсөтүлгөн учурларда Президенттин сунуштамасы боюнча аларды кызматтан бошотот;

2) мыйзамда белгиленген тартипте Судьяларды тандоо боюнча кеңештин курамын бекитет;

3) Президенттин сунуштамасы боюнча Улуттук банктын төрагасын шайлайт; мыйзамда каралган учурларда аны кызматтан бошотот;

4) Шайлоо жана референдум өткөрүү боюнча борбордук комиссиянын мүчөлөрүнүн курамынын үчтөн бирин - Президенттин, үчтөн бирин - парламенттик көпчүлүктүн жана үчтөн бирин - парламенттик оппозициянын сунуштамасы боюнча шайлайт; мыйзамда каралган учурларда аларды кызматтарынан бошотот;

5) Эсептөө палатасынын мүчөлөрүнүн курамынын үчтөн бирин - Президенттин, үчтөн бирин - парламенттик көпчүлүктүн жана үчтөн бирин - парламенттик оппозициянын сунуштамасы боюнча шайлайт; мыйзамда каралган учурларда аларды кызматтарынан бошотот;

6) Акыйкатчыны (Омбудсменди) шайлайт жана мыйзамда каралган учурларда кызматтан бошотот; аны жазык жоопкерчилигине тартууга макулдук берет;

7) Акыйкатчынын (Омбудсмендин) сунуштамасы боюнча Акыйкатчынын (Омбудсмендин) орун басарларын шайлайт жана мыйзамда каралган учурларда кызматынан бошотот; аларды жазык жоопкерчилигине тартууга макулдук берет;

8) Президенттин сунуштамасы менен Башкы прокурорду дайындоого макулдук берет; аны жазык жоопкерчилигине тартууга макулдук берет; Жогорку Кеңештин депутаттарынын жалпы санынын жарымынан кем эмес добушу менен Башкы прокурорду кызматтан бошотууга макулдук берет;

9) Мыйзамда каралган учурларда Башкы прокурорду кызматтан бошотуу тууралуу Жогорку Кеңештин депутаттарынын жалпы санынын үчтөн биринин демилгесин Жогорку Кеңештин депутаттарынын жалпы санынын үчтөн экисинин көпчүлүк добушу менен жактырат.

5. Жогорку Кеңеш:

1) конституциялык мыйзамда каралган учурларда жана тартипте өзгөчө абалды киргизет; бул маселе боюнча Президенттин жарлыктарын бекитет же жокко чыгарат;

2) согуш жана тынчтык маселелерин чечет; согуш абалын киргизет, согуш абалын жарыялайт, бул маселелер боюнча Президенттин жарлыктарын бекитет же жокко чыгарат;

3) тынчтыкты жана коопсуздукту сактоону колдоо боюнча мамлекеттер аралык келишимдик милдеттенмелерди аткаруу зарыл болгондо, Кыргыз Республикасынын Куралдуу Күчтөрүн анын чектеринен тышкары жерлерде пайдалануунун мүмкүнчүлүгү жөнүндө маселени чечет;

4) Кыргыз Республикасынын аскердик наамдарын, дипломатиялык рангдарын жана башка атайын наамдарын белгилейт;

5) Кыргыз Республикасынын мамлекеттик сыйлыктарын жана ардак наамдарын бекитет.

6. Жогорку Кеңеш:

1) Президенттин, чет мамлекеттердин, эл аралык уюмдардын өкүлдөрүнүн сүйлөгөн сөздөрүн угат;

2) Акыйкатчынын (Омбудсмендин) ар жылдык баяндамасын угат;

3) Премьер-министрдин, Башкы прокурордун, Улуттук банктын төрагасынын, Эсептөө палатасынын төрагасынын ар жылдык отчетторун угат.

7. Жогорку Кеңеш ушул Конституцияда каралган тартипте Президентке каршы айып коет; Президентти кызматынан четтетүү жөнүндө чечим кабыл алат.

8. Ушул беренеде көрсөтүлгөн кызмат адамдарынын ар жылдык отчетторун жана баяндамаларын угуу ушул Конституциянын жана мыйзамдардын мамлекеттик органдардын жана алардын кызмат адамдарынын өз алдынчалыгы жана көз карандысыздыгы жөнүндө жоболорун эске алуу менен жүзөгө ашырылат.

9. Жогорку Кеңеш ушул Конституцияда каралган дагы башка ыйгарым укуктарды жүзөгө ашырат.

(КР 2016-жылдын 28-декабрындагы № 218 Мыйзамынын редакциясына ылайык)



75-берене.

1. Жогорку Кеңеш өз курамынан Жогорку Кеңештин Төрагасын жана анын орун басарларын шайлайт.

Жогорку Кеңештин Төрагасынын орун басарлары парламенттик оппозициянын курамына кирген депутаттардын ичинен алардын шайланышын камсыз кылган санда жана тартипте шайланат.

2. Жогорку Кеңештин Төрагасы:

1) Жогорку Кеңештин жыйналыштарын алып барат;

2) Жогорку Кеңештин жыйналыштарында каралуучу маселелерди даярдоого жалпы жетекчиликти жүзөгө ашырат;

3) Жогорку Кеңеш тарабынан кабыл алынган актыларга кол коет;

4) Кыргыз Республикасында жана андан тышкары жерлерде Жогорку Кеңештин атынан чыгат, Жогорку Кеңештин Президент, Өкмөт, сот бийлиги жана жергиликтүү өз алдынча башкаруу органдары менен өз ара иш аракеттерин камсыз кылат;

5) Жогорку Кеңештин аппаратынын ишине жалпы жетекчиликти жана контролдукту жүзөгө ашырат;

6) Жогорку Кеңештин ишин уюштуруу боюнча ага Жогорку Кеңештин Регламентинде каралган дагы башка ыйгарым укуктарды жүзөгө ашырат.

3. Жогорку Кеңештин Төрагасы жашыруун добуш берүү аркылуу Жогорку Кеңештин депутаттарынын жалпы санынын көпчүлүгүнүн добушу менен шайланат.

Жогорку Кеңештин Төрагасы Жогорку Кеңешке отчет берет жана Жогорку Кеңештин депутаттарынын жалпы санынын үчтөн экисинен кем эмес көпчүлүгү кабыл алган Жогорку Кеңештин чечими боюнча кайра чакыртып алынышы мүмкүн.

Фракциялар коалициясынын парламенттик көпчүлүк статусун жоготуусу Жогорку Кеңештин Төрагасынын ыйгарым укуктарын Жогорку Кеңештин депутаттарынын жалпы санынын көпчүлүк добушу менен тастыктоо зарылдыгын жаратат.

(КР 2016-жылдын 28-декабрындагы № 218 Мыйзамынын редакциясына ылайык)



76-берене.

1. Жогорку Кеңеш өз депутаттарынын ичинен комитеттерди, ошондой эле убактылуу комиссияларды уюштурат; алардын курамын түзөт; мында парламенттик оппозициянын өкүлдөрү бюджет жана укук тартиби маселелери боюнча комитеттердин төрагалары болуп саналат.

2. Жогорку Кеңештин комитеттери Жогорку Кеңештин ыйгарым укуктарына кирген маселелерди даярдоону жана алдын ала кароону жүзөгө ашырат, Жогорку Кеңеш тарабынан кабыл алынган мыйзамдарды жана чечимдерди турмушка ашырууга контролдук кылат.

3. Мыйзамдар, Жогорку Кеңештин ченемдик укуктук актылары Жогорку Кеңештин тийиштүү комитеттери тарабынан алардын долбоорлору алдын ала каралгандан кийин кабыл алынат.

4. Мамлекеттик кызмат орундарына шайлоого, дайындоого жана бошотууга Жогорку Кеңештин макулдук берүүсү Жогорку Кеңештин тийиштүү комитеттеринин корутундусу болгон учурда жүргүзүлөт.



77-берене.

1. Жогорку Кеңештин сессиялары жыйналыш түрүндө өтөт жана сентябрдын биринчи жумушчу күнүнөн тартып келерки жылдын июнунун акыркы жумушчу күнүнө чейин жүргүзүлөт.

2. Эгерде каралып жаткан маселелердин мазмуну жабык жыйналыш өткөрүүнү талап кылбаса, Жогорку Кеңештин жыйналышы ачык жүргүзүлөт.

3. Жогорку Кеңештин кезексиз сессиялары Президенттин, Өкмөттүн же Жогорку Кеңештин депутаттарынын кеминде үчтөн биринин сунушу боюнча Жогорку Кеңештин Төрагасы тарабынан чакырылат.

4. Жогорку Кеңештин жыйналыштары ага Жогорку Кеңештин депутаттарынын жалпы санынын көпчүлүгү катышса укуктуу болот.

5. Жогорку Кеңештин чечимдери жыйналыштарда депутаттардын добуш берүүсү менен кабыл алынат жана токтомдор менен жол-жоболоштурулат.



78-берене.

1. Жогорку Кеңеш өзүн өзү таркатуу жөнүндө чечим кабыл ала алат.

2. Өзүн өзү таркатуу жөнүндө чечим Жогорку Кеңештин депутаттарынын жалпы санынын үчтөн экисинен кем эмес көпчүлүгүнүн добушу менен кабыл алынышы мүмкүн.

3. Президент Жогорку Кеңеш өзүн өзү таркаткан күндөн тартып беш күндүк мөөнөттө мөөнөтүнөн мурда шайлоолорду дайындайт. Мөөнөтүнөн мурда шайлоолор дайындалгандан тартып 45 күндөн кечиктирилбестен шайлоолор өткөрүлүшү керек.

Үчүнчү глава
Мыйзам чыгаруу иши

79-берене.

Мыйзам чыгаруу демилге укугу төмөнкүлөргө таандык:

1) 10 миң шайлоочуга (элдик демилге);

2) Жогорку Кеңештин депутатына;

3) Өкмөткө.



80-берене.

1. Мыйзам долбоорлору Жогорку Кеңешке киргизилет.

2. Өкмөт тарабынан кечиктирилгис катары аныкталган мыйзам долбоорлору Жогорку Кеңеш тарабынан кезексиз тартипте каралат.

3. Мамлекеттик бюджеттин эсебинен жабылуучу чыгымдарды көбөйтүүнү караган мыйзам долбоорлору Өкмөт тарабынан каржылоо булагы аныкталгандан кийин Жогорку Кеңеш тарабынан кабыл алынышы мүмкүн.

4. Мыйзамдар Жогорку Кеңеш тарабынан үч окууда кабыл алынат.

Мыйзамдар, Жогорку Кеңештин чечимдери эгерде ушул Конституцияда башкача каралбаса, катышып отурган депутаттардын көпчүлүгүнүн, бирок Жогорку Кеңештин депутаттарынын 50дөн кем эмесинин добушу менен кабыл алынат.

5. Конституциялык мыйзамдар, мамлекеттик чек араны өзгөртүү жөнүндө мыйзамдар Жогорку Кеңеш тарабынан үчтөн кем эмес окууда, Жогорку Кеңештин депутаттарынын жалпы санынын үчтөн экиден кем эмес көпчүлүгүнүн добушу менен кабыл алынат.

6. Өзгөчө жана согуш абалы учурунда конституциялык мыйзамды, мамлекеттик чек араларды өзгөртүү тууралуу мыйзамды кабыл алууга тыюу салынат.



81-берене.

1. Жогорку Кеңеш тарабынан кабыл алынган мыйзам 14 күндүн ичинде Президентке кол коюу үчүн жиберилет.

2. Президент мыйзамды алган күндөн тартып бир айдан кечиктирбестен ага кол коет же өзүнүн каршы пикирлери менен Жогорку Кеңешке кайрадан кароого кайтарат. Республикалык бюджет, салыктар жөнүндө мыйзамдар, Премьер-министр мындай мыйзамдарды кол койбостон кайтаруу жөнүндө кайрылган учурларынан тышкары, милдеттүү түрдө кол коюлууга жатат.

3. Эгерде конституциялык мыйзам же мыйзам кайрадан каралганда Жогорку Кеңештин депутаттарынын жалпы санынын үчтөн экисинен кем эмес көпчүлүгүнүн добушу менен мурда кабыл алынган редакциясында жактырылса, мындай мыйзам келип түшкөн күндөн тартып 14 күндүн ичинде Президент тарабынан кол коюлууга тийиш. Мурда кабыл алынган редакциясында жактырылган конституциялык мыйзамга же мыйзамга белгиленген мөөнөттө кол коюлбаса, мындай мыйзамга 10 күндөн кечиктирбестен Жогорку Кеңештин Төрагасы кол коет жана ал жарыяланууга тийиш.

(КР 2016-жылдын 28-декабрындагы № 218 Мыйзамынын редакциясына ылайык)



82-берене.

Эгерде мыйзамдын өзүндө же аны колдонууга киргизүүнүн тартиби жөнүндө мыйзамда башка мөөнөт каралбаса, мыйзам расмий басма сөз органында расмий жарыяланган күндөн тартып 10 күн өткөндөн кийин күчүнө кирет.

БЕШИНЧИ БӨЛҮМ
КЫРГЫЗ РЕСПУБЛИКАСЫНЫН АТКАРУУ БИЙЛИГИ

83-берене.

1. Кыргыз Республикасында аткаруу бийлигин Өкмөт, ага баш ийген министрликтер, мамлекеттик комитеттер, административдик ведомстволор жана жергиликтүү мамлекеттик администрациялар ишке ашырат.

2. Өкмөт Кыргыз Республикасынын аткаруу бийлигинин жогорку органы болуп саналат.

3. Өкмөттү Премьер-министр башкарат. Өкмөт Премьер-министрден, вице-премьер-министрлерден, министрлерден жана мамлекеттик комитеттердин төрагаларынан турат.

Өкмөттүн түзүмү өзүнө министрликтерди жана мамлекеттик комитеттерди камтыйт.



84-берене.

1. Депутаттык мандаттардын теңинен көбүнө ээ болгон фракция же анын катышуусу менен фракциялардын коалициясы жаңы чакырылыштагы Жогорку Кеңештин биринчи жыйналышы өткөн күндөн тартып 25 жумушчу күндүн ичинде Премьер-министрдин кызматына талапкерди көрсөтөт.

Премьер-министрдин кызмат ордуна талапкер Өкмөттүн программасын, түзүмүн жана курамын Жогорку Кеңешке киргизет.

2. Эгерде жогоруда көрсөтүлгөн мөөнөт бүткөнгө чейин Жогорку Кеңеш программаны бекитпесе, Өкмөттүн түзүмүн жана курамын аныктабаса, же болбосо шайлоонун жыйынтыктары боюнча саясий партиялардын бири дагы депутаттык мандаттардын жарымынан көбүн албаса, Президент фракциялардын бирине 25 жумушчу күндүн ичинде парламенттик көпчүлүктү түзүүнү жана Премьер-министрдин кызмат ордуна талапкерди көрсөтүүнү сунуш кылат.

Премьер-министрдин кызмат ордуна талапкер жогоруда көрсөтүлгөн мөөнөт аяктаганга чейин Өкмөттүн программасын, түзүмүн жана курамын Жогорку Кеңешке киргизет.

3. Эгерде жогоруда көрсөтүлгөн мөөнөт бүткөнгө чейин Жогорку Кеңеш программаны бекитпесе, Өкмөттүн түзүмүн жана курамын аныктабаса Президент экинчи фракцияга 15 жумушчу күндүн ичинде парламенттик көпчүлүктү түзүүнү жана Премьер-министрдин кызмат ордуна талапкерди көрсөтүүнү сунуш кылат.

Премьер-министрдин кызмат ордуна талапкер жогоруда көрсөтүлгөн мөөнөт аяктаганга чейин Өкмөттүн программасын, түзүмүн жана курамын Жогорку Кеңешке киргизет.

4. Эгерде жогоруда көрсөтүлгөн мөөнөт аяктаганга чейин Жогорку Кеңеш Өкмөттүн программасын бекитпесе, түзүмүн жана курамын аныктабаса фракциялар өз демилгеси менен 15 жумушчу күндүн ичинде парламенттик көпчүлүктү түзүүгө жана Премьер-министрдин кызмат ордуна талапкерди көрсөтүүгө тийиш.

Премьер-министрдин кызмат ордуна талапкер жогоруда көрсөтүлгөн мөөнөт аяктаганга чейин Өкмөттүн программасын, түзүмүн жана курамын Жогорку Кеңешке киргизет.

5. Президент үч күндүк мөөнөттө Премьер-министрди жана Өкмөттүн башка мүчөлөрүн дайындоо тууралуу жарлык чыгарат.

Эгерде Президент жогоруда көрсөтүлгөн мөөнөттө Премьер-министрди жана Өкмөттүн мүчөлөрүн дайындоо жөнүндө жарлык чыгарбаса, алар дайындалды деп эсептелет.

6. Эгерде ушул Конституцияда белгиленген тартипте Өкмөттүн программасы бекитилбесе, курамы жана түзүмү аныкталбаса Президент Жогорку Кеңешке мөөнөтүнөн мурда шайлоону дайындайт. Мындай учурда Өкмөт жаңы чакырылыштагы Жогорку Кеңеш тарабынан Өкмөт түзүлгөнгө чейин ушул Конституцияда каралган тартипте өз милдетин аткара берет.

7. Фракциялар коалициясынын парламенттик көпчүлүк статусун жоготуусу Өкмөттүн кызматтан кетүүсүнө жана ушул беренеде каралган тартипте жана мөөнөттө анын жаңы курамынын түзүлүшүнө алып келет. Өкмөттүн жаңы курамы түзүлгөнгө чейин Премьер-министр жана Өкмөт мүчөлөрү өз милдеттерин аткарууну улантышат.

(КР 2016-жылдын 28-декабрындагы № 218 Мыйзамынын редакциясына ылайык)



85-берене.

1. Өкмөт өзүнүн ишинде ушул Конституцияда каралган чектерде Жогорку Кеңешке отчет берет жана анын алдында жооптуу болот.

2. Премьер-министр Өкмөттүн иши жөнүндө жыл сайын Жогорку Кеңешке отчет берип турат.

3. Жогорку Кеңештин депутаттарынын жалпы санынын үчтөн биринин демилгеси боюнча Жогорку Кеңеш Өкмөткө ишеним көрсөтпөө жөнүндө маселени карай алат.

4. Өкмөткө ишеним көрсөтпөө жөнүндө токтом Жогорку Кеңештин депутаттарынын жалпы санынын көпчүлүк добушу менен кабыл алынат.

5. Жогорку Кеңеш тарабынан Өкмөткө ишеним көрсөтпөө жөнүндө маселе Президентти кезектеги шайлоого чейин алты ай калганда каралышы мүмкүн эмес.

6. Өкмөткө ишеним көрсөтүлбөгөндөн кийин Президент Өкмөттүн кызматтан кетиши жөнүндө чечим кабыл алууга же болбосо Жогорку Кеңештин чечими менен макул болбоого укуктуу.

7. Эгерде Жогорку Кеңеш 3 айдын ичинде Өкмөткө ишеним көрсөтпөө жөнүндө кайталап чечим кабыл алса Президент Өкмөттү кызматынан кетирет, Жан бүткөндүн баары үчүн дайыма бирдей болгон талашсыз бир чындык бар - маңдайына жазылганды, тагдыр деген эмне экенин алдын ала эч ким биле албайт - кимге эмне буйруганын жашоо гана көрсөтөт, болбосо тагдырдын тагдырдыгы кайсы... Дүйнө жаралгандан тартып дайыма ушундай болгон, бейиштен куулган Адам ата менен Обо энеден бери - бу да болсо тагдыр - ошондон тартып, тагдыр сыры баары жана ар бири үчүн кылымдан-кылымга, күндөн-күнгө, ар бир саат жана ар бир мүнөттө табышмак бойдон калууда...
Мына азыр да дал ошондой болду. Ооба. Бул ирет дагы ошонун эле өзү, адамдын акылынын чегинен тышкары болгон, алтургай жараткандын кудуретине да баш ийбеген окуяны алдын ала ким биле алмак.
Ошентсе да, акыл-эс жетпегенди аңдап билүүгө аракеттенип жатып, божомолдой турган жалгыз нерсе - бул бир гана мааниде, дагы эле тагдыр буйруп, алар бир жылдыздын астында төрөлүшү жөнүндө баяндоо, эки жандын кандайдыр бир төлгө жылдыздарынын өз ара байланышы, алардын космостук жакындыгы болгондур. Ооба, ошондой да болушу мүмкүн эле...
Албетте, алар бири-биринин жер бетинде бар экени тууралуу кабары жок жана болушу да мүмкүн эмес болчу. Анткени алардын бирөө шаарда жашачу, эл көптүгүнөн батпай быкылдаган, көчөлөрдөгү соода-сатыктан жана тамактануу жайларындагы шишкебектин түтүнүнөн дал-далынан сөгүлчүдөй болгон, көп калктуу, заманбап чоң шаарда, ал эми экинчиси бийик тоолордо, дүпүйгөн калың арчалар жана жарым жылдап эрибеген көлөкөдөгү карлар менен капталган жапайы аскалуу капчыгайларда жашаар эле. Ошон үчүн ал ак илбирс деп аталчу. Ал эми бийик тоолук жырткычтар жөнүндөгү илимде - кабылан тукумундагы, мышыктар түркүмүнө кирген теңир-тоолук ак илбирстер деп аталат, аларга жолборстор да кирет. Жергиликтүү калк арасында болсо мындай жырткычты жаабарс (илбирс - жаанын жебеси) деп аташат, анын жаратылышына бул ат көбүрөөк туура келет - секиргенде ал чын эле жаанын огу сымал тез жана шамдагай. Аны "кар кечкен илбирс" деп да коюшат, белчесинен кар кечип жүрүүчү деген мааниде... Бул дагы чындыкка дал келет... Башка жандыктар тоодогу кар күрткүлөрүнүн туткуну болбоо үчүн жол издешет, ал болсо күчтүү! - бет алган жагынан кайтпайт...
Илбирстердин аңчылыкка чыгуу убактысы көбүнчө чак түшкө туура келчү. Ал убак тоодогу кайберендер суу ичер маал болот - каны каткан жапайы элик-эчкилер менен аркар-кулжалар ар кай жактардан булактарга, өзөндөргө суусунун кандыруу үчүн күндөп-түндөп агылып келе башташат. Суу ичүүгө алар топтошуп, ынтымактуу келишет. Жеңил серпиле текирең-таскак салышып, жалгыз аяк жолдор менен басып, туяктары жерге дээрлик тийип-тийбей, ар бир көз ирмемде так секирип, коркунучтан алыс качуу үчүн, жан-жактарына көз сала, сактана кулак төшөп, чакан топторго бөлүнүп чубап жүрүп отурушат.
Жаабарс деги өзүнүн жырткычтык ишин мыкты билет. Күтүүсүздөн өйдө жактан, аскадан секирүү үчүн ал эпчилдик менен буктурмада эбин таап жашырынып алып, өз олжосун күтүп жатат (бул эң ыңгайлуу ыкма), же күтүүсүздөн капталдан, бадалдардын арасынан бой таштап, курмандыгын жерге жыгып, ошол замат анын тамагын кырча тиштейт, атырылган ысык кан жая берет, андан аркысы - белгилүү иш...
Андан калса олжону кубалап жетүү, үйүр суудан каныга ичкенден кийин өтө оңой. Бул үчүн жакын жердеги буктурмада жатканды да билүү зарыл - кыймылдаса эле иштин бүткөнү, тирүү жандык мына бир секирсе эле жетчү жерде экенине карабастан чымырканып күтүү керек. Эки жагын кыраакы каранып, кайберендер ичке моюндуу баштарын эңкейтип, кулактарын тикчийте, оттой көздөрүн сактана жылтыратып, алдыңкы буттары менен тизесине чейин суу кечип, үн чыгарбастан суудан улам-улам жутуп ичип бүткөнчө, болгон күчү менен өзүн карманып күтүшү керек. Алар шылдыраган суудан канчалык көп жуткан сайын, илбирсти ошончолук чоң олжо күтүүдө. Эгер түз качкандарын кубалоого туура келсе, убара болбой эле койгон оң, бул кайберендер жел жетпес күлүктөр. Алар үндөн да тез чуркашат - ошентип кутулушат - бакырышпайт, чырылдашпайт, кургакчылык маалында кээде ушул майда жыгачтуу токойго келип калчу жапайы чочколор өңдөнүп, же башка жандыктар сымал качып бара жатып коркконунан заңдашпайт. Кайберендер суудан тоё ичип алышкан соң, алардын шамдагайлыгы баштагыдай болбой калат, ошондо алар артка кайтуу үчүн суудан четке чыгаар замат ишке киришүү зарыл...
Бул жолу да түшкө жакын Жаабарс булактын жанынан аңчылык кылууга көңүлдөндү. Ал шашылбастан, бадалдарды аралап, көнүмүш шылдыраган булакты бойлой, эки жагын, аркасын каранып бара жатты - артынан ак илбирстердин, темгилдүү тукумдаштарынын бирөө пайда болушу мүмкүн. Өзгөчө аңчылыкка үй-бүлөлүк топ чыккан учурда ушундай болуп калат, бирок болбой эле койгону жакшы. Ашыкча чатакташуунун жана бири-бирин жактырбай ыркырашуунун эмне кереги бар! Жалгыз аңчылык кылгандан өтөөрү жок. Ошентип ал кетип баратты...
Күзгө жакындап калган мезгил, бул Теңир-Тоонун бийик тоолорундагы эң керемет учур - кардуу бороондор жакында башталбайт, ашуулар али ачык, бардык илбээсин жай бою эттенип, даамына келип, канаттуулар - али сайрап, каалагандай сайрандап, ал эми сары ооз балапандар буттарына туруп талпынып калган чак. Бул жерде канаттуулар кышка калбайт, келерки жайга чейин бардык куштар кайдадыр учуп кетишет. Катуу кыш ызгаарын алар көтөрө алышпайт...
Суу ичүүгө келе жаткан эликтер көрүнбөйбү деп караган Жаабарс, бадалдар менен аскалардын ортосунан темгилдүү далысын байкатпас үчүн жерге жата калып, боортоктоп жылып баратты. Бойлуу жана тике ыйык жалы абдан кыймылдуу, күчтүү, жоон моюн, салмактуу чоң башы, мышыктыкына окшош тик кулактары жана тикийген көздөрү, караңгыда нурдана жылтыраган Жаабарстын тулку бою ийилчээк, узун жана күчтүү, табият ага, ырларда ырдалгандай, сыйкырчы бакшылар менен хандар жамынып жүрүүчү, ийи майда жибек жүндүү, темгилдери даана тери берген. Керилип басып баратып ал, өзүнүн африкалык тууганы - кабыланга абдан окшош экенин билсечи, жадагалса куйруктары да бирдей узун жана айбардуу. Чынында, кабылан-тууганы кайдагы бир мышыкка окшоп, олжосуна секирүү оңой болушу үчүн талга чыгууга аргасыз, ал эми ак илбирстер болсо олуттуураак - аскаларга, жарларга чыгуу маңдайларына жазылган, анын үстүнө, төрт-беш миңдик бийиктикте Африкадагыдай кубаттуу талдар жок, бул аймактагы токойлор ылдый жакта, өрөөндөрдө өсөт жана ал жактагы бутак-шактарда сүлөөсүндөр эле жашабаса... Кээде, ал токойлуу жайларга илбирстер адашып барып калган учурлар болот, ошондо сүлөөсүндөр аларга сүр көрсөтө ырылдашат, ыркырашат, өздөрүнүн теги бир тукумдаштарын тааныгылары келбегенсишет. Ак илбирстер үчүн башка бийик дүйнө бар - алар үчүн жашоо мейкини болуп асман тиреген тоолор эсептелет жана аларды жел жетпес кайберендер менен жарышта жеткен жерден алышып кармаша да, күч сынаша да кеткен улуу аңчылык күтүүдө...
Жаабарс көп өтпөй өзүнө ыңгайлуу орун таап, чакан булактын жээгиндеги бадалдардын арасындагы чоң таштарга жатып калды. Тырмактарын кайрап, оңдонуп, жашырынды. Бул жакка каны каткан кайберендер суу ичкени келишмек, алар жети чакты, зоонун кыры менен кериле, бирок ошол эле учурда корккон түр менен баштарын силке көтөрүп, басып келе жатышты. Ал аларды тээ алыстан, асканын жаракасынан аңдып карап турган. Эми былк этпей күтүп калды.
Күн бийиктен, чакчая жаркырап, сейрек булуттар ары-бери жылып, Теңир-Тоонун кыркаларынын мөңгүлүү чокуларына бир аз тийип турду. Көптү көргөн жырткычтын ички туюму, сезгичтиги боюнча баары ойдогудай жүрүп жатат. Аңчылыктын чечүүчү кези жакындады. Жаабарсты ичинен кооптонткон жалгыз нерсе, таштардын арасында жашынып жатып, деми кыстыккансып, өзүнүн дем алуусун өзү даана укканы болду. Албетте, тез чуркап баратканда жана кескин секирүүдө же ургаачы талашып, аянбай алышканда, ырылдап-күрүлдөө менен катуу дем алганда, баарын үзүп-жулкуп, айланадагылардын баарысын муунтуп салууга даяр турганда мындай боло берет дечи. Бирок бүт ыкласты топтоп, буктурмадагы жер менен жер болуп толук жуурулушууну талап кылган, кыймылсыз күтүп жаткан абалда, бардык көңүл сыртка бурулган учурда, мындай энтигүү болушу мүмкүн эмес. Ошентсе да ал өзүнүн ар бир дем алуусун угуп жатты. Негизи акыркы убакта Жаабарстын жашоосунда көп нерсе өзгөрдү. Өткөн кыштан бери ал - каардуу жалгыз илбирс, тобунан алыстап, өзүнчө жашайт эмеспи. Акырындан карылык жакындаганда ушундай болот. Көптөн бери ошого бараткан. Анын ургаачы илбирсине жаштардан жаңы илбирс кошулгандан бери, анын баштагыдай эч кимге кереги да жок болуп калган. Жекеме-жеке кармашуу өтө катуу болду, бирок каршылашын жеңе албады. Кийин дагы таймашышты, өлөрчө катуу кабышты, бирок кайрадан чоочун илбирсти кубалап жибере алган жок. Тиги чунак кулак (бир кулагы мурдагы кармаштарда болсо керек, тытылган) өтө көк, ары кежир, ары чаалыкпас жырткыч болуп чыкты, ургаачы илбирске асылып, тийишип, жабышып, сес көрсөтө ыркырап да жатты. Жана ушунун баары Жаабарстын көз алдында болгонун кантесиң. Акырында, тоодогу жер титирөөдөн каза тапкан биринчи ургаачысынан кийин көпкө чейин чогуу жашап, эки мертебе төл көргөн ургаачысы өзү да жаңы эркек илбирс менен, чунак кулак менен кетти. Ачык эле бирде куйругун оңду-солду шыйпаңдатып, бирде чатына кыса, бирде капталдарын жана далысын жаңы ынагына сүрткүлөй кетип бара жатты. Кетти, карап да койгон жок...
Ошондо Жаабарс артынан атырыла тийип кол сала турган болуп калды. Кууп жетти, кууп жетүү оңой эле - алар коктуда желдире чуркап баратышкан, бирок анысынан эч майнап чыкпады, баары мурдагыдай эле болду. Кайрадан жекеме-жеке катуу кармаш башталды. Бирок бул ирет ургаачы илбирс өзү да Жаабарска асылды, тиштегиледи, тытмалады жана бул Жаабарстын топтогу өз ордун сактоого, илбирстер тукумундагы эркектик - тукум улоочулук табигый ролун узартууга болгон аракетин жокко чыгарган акыркы сокку болду. Бирок ошондо да, бир аздан кийин өзүнө келген соң, Жаабарс жини менен кошуна топко кирип барып, жаш, жетилген ургаачылардын бирөөнү жандоого аракет жасады. Бул жерде да айыгышкан алышуу болду, анткени бир учурда үч эркек кармашты, бул саам дагы жолу болгон жок. Ургаачы жана ага талапкер жаш эркек илбирстерден турган топ өз ара мамилелерин чечүү максатында жакынкы капчыгайга бет алышты, Жаабарс болсо жалгыз, өзүнүн бешенесине жазылган негизги энчисинен ажыраган бойдон кала берди - тукум улоо үчүн күрөштө табият дайыма кийинки келген жаш күчтөрдү тандайт тура.
Биротоло кетээрден мурда Жаабарс бир топко чейин ал аймакта айланып-тегеренип жүрдү - бирде бара жатып токтой калып, бирде максатсыз ары-бери чуркады, бирде жин тийгенсип жата калып, кайра тура калып, жанынын бардыгынча салган айкырыгы менен тоолорду жаңыртты. Анын карышкырча улугусу келди, ага бу жөндөм табияттан берилгенде эмне. Айран таң кала, башы маң болуп, өзүн кайда катаарын билбеди, алтурсун аңчылыкка болгон кумары да жоголду, аны азыр олжо кызыктырбады - али күч-кубаттуу, аңдыганын алдырбаган аңчы, ары өтө карый элек Жаабарстын азыр алар менен иши болбой жатканын билип турган өңдүү - тоо текелер үйүрү менен жанынан жайбаракат желе басып өтүштү...
Чынында эле ошондой болчу. Мына ошондо, ал үчүн көндүм маанисин жоготкон, түшүнүксүз убакта, ал күтүлбөгөн жерден аны ашынган азаптарга салган нерсенин дал өзүн көрүп калды. Аскалуу зоонун кырындагы ийрейген арчанын дүмүрүнө жөлөнүп, ал айланасына кайдыгер эле көз чаптырып турган, капыстан төмөндө коктуну бойлой жупташа чуркап бараткан эки ак илбирс көзүнө урунду - жаш, бири-бирин жаңыдан табышкан эркек менен ургаачы, күч менен кумарланууга толо, өздөрүнүн жердеги кыртышынан ажырап асманга көкөлөөр алдында, бири-биринин кандарын кызытуу үчүн ойноп тиштегилеше, чуркап бараткан калыбында бийлеп жатышкансыды. .. Ушундай аралыктан да алардын көздөрүнүн жалооруй жалжылдаганы көрүнүп турду.
Өзүнөн-өзү кулап түштү да, боортоктоп жылып жөнөдү Жаабарс, өзүнөн-өзү качып кеткиси келгендей онтоп да жиберди, бирок кайда бармак? Бир кезде мындай тулку бойдун эриши анын да башынан өткөн, ал кезде жылан сымал ийилчеек, буттарына ороло калып, кумарлуу кыңшылаган ургаачысы менен дал ушинтип ойночу. Коңшу топтон тартып алган жаш ургаачысы менен да дал ушундай болгон. Алар да ошондо тукумдаштарынан алыс, үйүгүшкөн иттерче алардын көзүнө чалдыкпаш үчүн көздөн далда чуркап кетишкен, анткени бул экөө үчүн гана арналган толук жалгыздыкта боло турган - жалгыз гана түгөйлөргө багышталган жаратылыштын сыры эмеспи... Күүгө келишип, алар да ошондо үйүгүшүү кумарына чаңкап, зымырашкан, ушул сымал денелери сыйкырды күтө жалындаган жана алардын төбөсүндөгү асман да жалындаган жана алды жактагы тоолордун чокулары чагылыша термелишкен. О, анда айланадагы бүт дүйнө кубулжуп жаркып турган, ал эми алар - жаңы түгөйлөр, дагы эле бири-бирине кыналыша, эс-мас кылган касиеттүү күч менен бири-бирин арбай, эмки жазда жаңы төл, ак илбирстер тукумун улоочулар пайда болушу үчүн... ошол эрте күздүн күнү жарыша чуркап кетип баратышты.
Тулку бойлору керилип, алдыга сүзүп бараткан балыктарча куйруктарын шамалга булактата бири-бирине дээрлик чапташып учуп баратышты. Ургаачысы бир аз алдыда, эркегинен жарым кадам алга озуп - ургаачынын биринчилиги ошондо. Эркеги - көп да, аз да эмес, жарым кадам - артта кала жана ургаачысынын денесинин жытына мас боло, анын ысык демине эргип, чуркаганда жүрөгүнүн дүкүлдөп согушун тыңшап бара жатат. Буга чейин Жаабарска белгисиз болгон бирдеме аны тынчсыздантып толкундантып турду. Ошол көз ирмемде ал кандайдыр бир - созулган, күүлдөгөн, ышкырган, жаңырык болуп шамал менен таркаган жаңы добуштарды угуп жатты. Алар анын башынын жогору жагындагы кайсы бир жерде жарыктын нурларында пайда болуп, күчөп, аба толкунунда, тез батып бараткан күндүн шооласында, айланадагы тоолор менен токойлордун ыргагында көкөлөп жүрдү. О, ал жашоонун ааламдык музыкасы, алардын үйүгүшүүсүнүн улуу увертюрасы экенин ак илбирс кайдан билсин... Бирок ал, бар болгону, көп учурда болуучу, акыры ырайымсыз чындыкка айланган ырахаттуу закым болуп чыга келди. Күндөр агылып, жыл мезгилдери биринин артынан бири алмашып, кайталанып жатты, закым акырындап эрип кетти...
Тагдырдын жазмышын алдын-ала болжоп болбойт - ушундай болгон, түбөлүккө ушундай боло берет жана эч ким буга кийлигише албайт.
Жаабарстын башына жек көрүндүлүк көргүлүгү түшүп, анын ургаачысы баарынын көзүнчө, эртеден берки эркектердин кармашуусунун жыйынтыгы боюнча, чунак кулак жеңүүчү менен үйүгүшүү кызыгына батуу үчүн кетип калган күнү, Жаабарс ушул чөлкөмдө сандалып башы оогон жакка басып кетти. Көөдөнүндөгү ашып-ташкан ачуусун басууга аракет кылып, максатсыз ары-бери каңгып жүрө берди, жадагалса аңчылык маалын да өткөрүп жиберди. Дал ошондо - ушундай да кыянаттык болот экен - калың чөптүү тоо коктуларынын биринде ал үйүгүшүп жаткан ургаачысы менен шок чунак кулакка бет келип кала жаздады. Бул чечүүчү көз ирмем эле. Экөөнөн бирдей өч алуу үчүн Жаабарс эки кадам жасаса жетиштүү болмок. Бирок ал капыстан акыркы көз ирмемде жек көрүмчү түгөйлөрдөн канга толгон көздөрүн албай, токтоду да катып калды - кандайдыр бир белгисиз күч, белгисиз үн, белгисиз эрк аны токтотту. Кимдир бирөө ичтен буйругандай - тукум улап жаткандарга тийбе, зыян келтирбе деп шыбырап айткандай болду. Ал артка бурулду да, мүдүрүлүп-чалынып, оолак кетип баратты, бара жатып онтоду, ый аралаш ырылдап ичи өрттөнүп жатты...
Илбирстер тобунан улам алыстаган Жаабарс, бара-бара таптакыр жалгыз, кандай шылтоо менен болсо да өлөрчө алышууга даяр, аёосуз жана каардуу селсаяк-жырткычка айланды. Үңкүрлөрдө жашады, кутулууга жанталашып качкан жаныбарлардын артынан бийик тоолуу кар баскан жерлерге чейин бара калып жүрдү жана ар кай жактан анын калдыгын жеп түгөтүү үчүн майда мителер - чөөлөр, түлкүлөр, кашкулактар топтолуп келиши үчүн, чырылдашып, канаттары, тырмактары менен чабышып, нааразы боло кыйкырышып, чуулдаша бакылдаган өлүмтүкчүлөрдүн учуп келиши үчүн атайылагансып, күндүзгү олжосун ашыкча өлтүрөт. Жаабарс ушул таштандыга унчукпай, жек көрө четтен карап тураар эле, кээде алар бир нерсеге айыптуу болгонсуп, ырылдап-ыркырап кууп кирчү. Ушинтип ал өзүнүн бугун, жүрөк дартын, өткөнгө болгон кусалыгын чыгарчу...
Күндөр өтүп жатты, тоолор мурдагыдай эле өз ордунда, чокулары жалтылдап, түбөлүк кар менен муздун туткунунда турушат, кыш анан жай өттү, бийик тоонун жолборс сымал темгилдүү падышасы Жаабарс дагы эле жалгыздыкта, тыш келбети өзгөрбөстөн жүрдү. Бирок байкалбай дем алуусу оорлогонун сезген күн да келди... Ал кээде гана негизинен кескин жана оор кыймылдаганда пайда болчу, бирок жөн турган абалда көкүрөктүн дем алган сайын туюк ооруганы - мындай болчу эмес.
Суунун жанында кайберендерди күтүп жатып, Жаабарс бул ирет биринчи жолу аңчылык баштала электе деми кыстыкканын сезди.
Күндөгүдөй эле аракет кылуу керек болчу - аркар-кулжалардын суудан тоё ичишин күтүп, убакытты текке кетирбестен кол салуу керек эле. Бирок азырынча бул жөн гана ниет болучу. Бардыгы ойдогудай болушу зарыл, аркар-кулжалар кайдан-жайдан коркунучту сезишип, көз ачып-жумгуча артка бурулуп, желдей сыза көздөн кайым болгон учурлар да бар. Анда башынан из кууп, артынан кубалап олтуруу керек, андан ары болушунча болоор...
Бул мертебе Жаабарс тагдырына таарынбай эле койсо болот. Аркарлар - аска-зоолорго чыгып, эч ким жетпеген бийик тоолордогу чөптөр менен жер-жемиштерди жеген күлүк кайберендер - эч жакка бурулбастан, булактын ийри бурулушун көздөй келе жатышты, ал жерде аларды буктурмада Жаабарстын өзү күтүп жаткан. Алар аны байкашпады, жакындан сезбей жээкти бойлой, тизилип алып, жайбаракат суу иче башташты.
Жаабарс жашыруун жерде аларды аңдып былк этпестен жатты. Бардыгы өз нугу менен баратат - жаныбарлар жыргап суусунун кандырышып, эс алып жатышты, күтүү гана керек болду. Кадимки жагдайга коошпогон жалгыз нерсе - Жаабарстын энтиккени. Азырынча эч нерсеге жолтоо болбосо дагы, көкүрөктүн туюк кырылдаганы даана угулуп, дем алуунун оорлошу кооптондуруп турду.
Ошентсе да, илбирс эки ирет атырылып секирип, алдыңкы буту менен кыр аркага катуу чаап, четте турган чоң мүйүздүү аркарды, үйүрдүн башчысын жыга турган учур келгенде - энтиге деми кысылып, баштаган иши аягына чыкпай калды. Ал секирип өйдө көтөрүлгөндө үйүр заматта үркүй түшүп, баштарын кескин силкий көтөрүшкөнүн көрдү, бычактай курч тырмактары менен акыркы сокку бериши гана калган, мына ал олжосуна дээрлик жеткени калды, бирок анткедин ордуна ары жакка секирип кеткен аркардын жанына кулап түштү. Аба жетпей калды. Ачуусу ашып-ташкан Жаабарс ошол замат ордунан атып турду да, кайрадан аркарга атырылды, бирок тиги буйтап кетти, анын артынан бүт үйүр коркунучтуу жырткычтан оолак качып жөнөштү.
Али аркарлардын артынан кууп жетип, бет келген бирөөнү жыгууга болмок, Жаабарс да болгон күчү менен атырылды, бирок дагы жолу болбоду - жетпеди, жыкпады, жеңиштүү ыркырап шаңданбады, ал эми үйүр алыстагандан алыстап бара жатты...
Дем жетпей кыркырап араң турса да, чыдап дагы бир жолу чабуул койду, бирок кеч болуп калган эле... Минтип жолу болбой калуу Жаабарстын башына биринчи жолу түшүп отурат. Бирок эң ызалантканы жана басынтканы качып бараткан үйүрдүн башчысы, жырткыч кол салган тик мүйүздүү эркек-аркар чуркап бараткан калыбында артына жалт карап, коркута, эликтегенсип мүйүздөрүн чайкап, туяктары менен жерди жара тээп, андан ары жөнөгөнү болду. Бул мындан ары Жаабарс сөзсүз жетүүчү ийгиликтен үмүт үзүп, башкалардын олжосунун калдыктарын аңдып жеп калат деген белги эле.
Албетте, буга чейин да аңчылыкта майда каталыктар болгон, бирок мындай жеңилүү Жаабарстын башынан өтө элек болчу...
Ал эсине келе албай, жан-жагын айран таң кала каранып, демиккенин басуу үчүн башы оогон жакка жай басып кете берди...
Дүйнө ээнсирей түштү. Жаабарс акыркы жолу тоолордун, шаркыратмалардын жана токойлордун сыйкыр добушун, ошол дүйнөлүк музыканы уккусу, ошол кездегидей, жубайлык жарышындагыдай, үнүн созуп чакырып бакыргысы келди, бирок дүйнө жымжырт...
Жалгыз, аба жетпей демиккен, ындыны өчкөн, бийик тоолордун мурдагы падышасы Жаабарс, кайда баратканын өзү да аңдай албай, тоолор менен кетип баратты. Өмүрүнүн акырын күтүп, акырындык менен кайта келбестикке жол тартуунун соңку күндөрүн жалгыздыкта кечирүү үчүн баш калкалай турган бир жай, үңкүр табуу керек болду. Бирок анын акыркы күндөрүн адам бөлүшөөрү бу жырткыч айбандын үч уктаса түшүнө кирген эмес. Бул жан жөнүндө ал кулак кагыш гана билчү, тагыраак айтканда, тоодон атылган мылтыктардын үнү жаңырганда селт эте түшүп, турган жеринде ката калып, анан алыс кетип калаар эле, бирок адамды жакындан көрүү - андай эзели болгон эмес.
Демек, мындай жолугушуу анын маңдайына жазылган. Кайрадан эле - тагдыр



86-берене.

1. Премьер-министр жылына эки жолудан көп эмес Жогорку Кеңештин алдына Өкмөткө ишеним көрсөтүү жөнүндө маселе коё алат. Жогорку Кеңеш Өкмөткө ишеним көрсөтүүдөн баш тарткан учурда Президент 5 жумушчу күндүн ичинде Өкмөттүн кызматтан кетиши жөнүндө чечим кабыл алат же болбосо Жогорку Кеңешке шайлоону мөөнөтүнөн мурда дайындайт.

2. Өкмөт кызматтан кеткен учурда ушул Конституцияда каралган тартипте жана мөөнөттө Өкмөттүн жаңы курамы түзүлгөнгө чейин ыйгарым укуктарын жүзөгө ашырууну уланта берет.

(КР 2016-жылдын 28-декабрындагы № 218 Мыйзамынын редакциясына ылайык)  Биздин айыл Ак-Жар тоо этегинде, суулар шаркырап аккан чоң тектирде орношкон, андан ылдый, туурасынан суналган Кара-Тоого чейин-түзөң өзөн, темир жол кеткен казактын сары талаасы.

    Айылдын үстүндөгү адырга, мен бала чактан бери билген, эки зор терек болор эле. Бул кош терек азыр да ошол жерде. Качан карабагын, айылга кайсы туштан келбегин, элден мурун эле дөбөдө жанаша кыналышкан ушул бийик теректер көзгө учурайт. Эмне үчүн экенин билбеймин, же балалык таасирдин күчүбү, же болбосо сүрөтчүлүк кесибиме байланыштуубу, айтор, станциядан түшүп, капчыгайдан чыгып, айылды көздөй бет алганда, тээ адырда баягы кош теректер турат болду бекен деп, чыдамсыздык менен ошол тарапты акмалап караймын. Ушунчалык алыстыктан бактар канчалык бийик болбосун көрүнөрү шектүү, бирок мен үчүн алардын сөлөкөтү ар качан байкалгандай туюлат. Эртерээк айылыма жетип барып, кош терекке ийилип салам берип, кулагымдын моокусу кангыча алардын күүлөнгөн үнүн уксам деп дайым дегдеймин. Көчөдө бак деген толуп жатат, бирок бул теректердин укмуштуу бир касиети-алар бөтөнчө үндүү, тил бүткөндөй жандуу теректер. Түнү-күнү тынбай, качан болбосун жалбырактар дирилдеп, чайпалган чокулары айкалыша, теректер ар кандай үнгө салып шуулдайт. Биерде жээкке урунган эрке  толкундай угулар-угулбас шыпшынып, бирде тым-тырс ойлоно калып, сагынычтуу санаага толгондой, алда эмнеге мундана үшкүрүп, жулунган шамал булут айдап,  жаан айдап, бутактарын кайрып ийгенде, теректер бой тиреше  чыңалып, “бизди жыгалбайсың”-дегендей өжөрлөнө күүлөнүшөт.

   Кийин эс тартып чоңойгондо, мен бул теректердин сырын түшүндүм. Бийикте, туш-тарабы ачык дөбөдө тургандыктан, булар дайым шамалдын огуна келип, абанын ар бир кыймылына жооп кайтарып, жанагыдай тынымсыз шуулдап, бөтөнчө үндүү болгонун да себеби ошол. Анткен менен менин бул байкап тапкан балалык  кыялымдын алгачкы таасирин суута албады. Ошол кездеги сонуркаганым азыр да тарабай, мен үчүн бул теректер ушул күнгө чейин кандайдыр тегин эместей, сырдуу, жандуу  сыяктанат. Бул теректердин түбүндө менин өмүрүмдүн  эң бир сыйкырдуу чагы калгандай, эстеген сайын кайра баштан эскергим келет.

   Окудан таркаган жайкы маалда биз бир топ балдар болуп, балапан алабыз деп ушул жерге келчүбүз. Биздин чуркурашкан үнүбузгө ыраазы болгондой, дөбөдө кериле чайпалган алп теректер дайымкысындай жалбырактарын леп-леп жепилдетип, бизди күндөн көлөкөлөп тосуп ала турган. Ошондо биз, чор таман, чор алакан тентектер, теректерге мышыкча асылып чыга баштаганда, чуу көтөргөн таранчылар жаны калбай чырылдашар эле. Анысына болобузбу! Улам бутактан бутакка өйдөлөп, бир убакытты, куштар учкан бийиктиктен дүйненүн аймагынын ачыла калган көрүнүшүнө таң калып, баарыбыз тең ун катпай, бутак-бутакка жармашып, алабыз деген чымчыктын балапандарын да унутуп коёр элек. Биз эң чоң имарат деп эсептеген колхоздун ат сарайы теректин башынан тепкедей эле көрүнүп, ал эми айылдан төмөн, алда кайда мунарыктаган мейкиндиктин ушунчалык зор экендигине, бизден нары дагы нечен кыйыр жерлер, биздин суулардан башка дагы нечен күмүштөнгөн суулар бар экенине суктана карап, ааламдын чети ушулбу, же андан нары да ушундай асман, ушундай булут, ушундай жер барбы деп ойлоно турганбыз. Ошол учурда көкөлөгөн жел күүсү кулакка угулуп, ага удаа бир дабыштан шыпырттаган жалбырактар, көз көрбөгөн көгүлтүр алыстыкта нечен сонундар, нечен кызыктар бар дегендей тымызын күү чалып, беттен эркелете сылар эле.  Жүрөгүм жарылып кетчүдөй дикилдеп, кош теректин шуулдаганын кыялга батып таңшаар элем.  Көз алдыма жомоктогудай ар түркүн нерселерди келтирип, ошондо бир гана нерсени ойлобоптурмун. Бул теректерди ким тикти, кандай тилек, кандай үмүт менен өстүрдү экен деп оюма алып койбоптурмун.

   Мына ушул теректер турган жерди айылдагылар эмне үчүндүр “Дүйшөндүн мектеби”-деп койчу. Кокус бир мал издеп калганда: “Ой, баланча, менин тору кунанымды көрдүңбү?”-десе, анда беркиси токтой калып: “Тээ жогору Дүйшөндүн мектебинде жылкы жүрөт, ошол жактан чалып көр”-деп, бастырып кете берчү. Чоңдорду туурап, биз дагы: “Жүр кеттик Дүйшөңдүн мектебине, терекке чыгабыз”-дей турганбыз.

   Бир кездерде ошол дөбөнүн үстүндө мектеп болгон имиш. Биз анын ордун да көрбөй калдык, бирок кош теректүү дөбөнүн аталышы эл оозунда мурунку бойдон келе жатат. Бул мектептин ордун, бала чакта адырларды кыдырып, бир нече ирет издеп да көрдүм, кийинчерээк: “Эмне үчүн “Дүйшөндүн мектеби?” ал кайсы Дүйшөн?”-деп, карыялардан сураштырсам, алар менин бул суроомо эч бир кызык жок, жок иштей, кайдыгер гана кол шилтеп коюшту:

   “Ээ, ушул эле жүргөн аксак-кой (уруунун аталышы) Дүйшөн. Кечээ уруяттан (революция) кийин, тиги дөбөдө бир жаман там болор эле, Дүйшөн комсолом болдум деп ошого мектеп ачып, бала окуткан. Мектеп дегендей да эмес болчу, тимеле бир кеп. О анда, өзүнчө бир кызык заман эмес беле, кудай салбасын, үзөнгүгө буту илингендердин баары эле бет алдынча чоң, ар ким билгенин кылчу. Дүйшөн да ошондо оюна келгенин бир иштеп койду да. Андан бери ал жаман тамдын топурагы калган жок, бир пайдасы-аты жок дөбө эле, “Дүйшөндүн мектеби”-болуп калды...”

    Дүйшөн деген кишини мен анча жакшы билген эмесин. Бою каркайган, бүркүт кабак, салабаттуу адам окшоду эле.  Анын үйү суунун аркы маңдайында,экинчи бригаддын көчөсүндө. Мен айылда жүргөн кезде Дүйшөн колхоздун мурабы болуп, канжыгасына чоң кетменди байланып алып, шатектен чыгып калган өзүндөй калжайган жээрдени минип, биздин көчөдөн кээде бастырып өтө турган. Кийин, карый түшкөндө, почтолукка өтүп кетти деп уктум. Бирок кеп башкада. Комсомол деген анда менин түшүнүгүмдө-ишке да, сөзгө да курч, жалкоо-жегичтерди газетке жазып жиберчү айыл жигиттерин чеккен чыккан мыктысы. Ал эми жанагы сакалы буурул-ала карапайым киши, кашаң атын чүчүлөгөн кебетеси менен өз заманында кандайча комсомол болуп, анан калса сабатсыз жатып,  балдарды кандайча окутуп, кантип мугалим болуп жүргөнүн эч бир көз алдыма келтире албадым. Чынын айтсам, айылдагы көп жомоктун бир жомогу го деп мен бул сөзгө анча деле ишенген жок элем. Көрсө “Дүйшөндүн мектеби”-дегендин өзүнчө тарыхы бар экен, мен аны эч бир күтпөгөн жерден жакында гана билдим.

    Өткөн күздө колхоздон мага телеграмма келди. Эки жылдан бери биздин колхоз өз күчү менен жаңы мектеп куруп жаткан болчу. Мектептин имараты эми салынып бүтүп, айылдагылар мени мектептин ачылышына чакырган эле. Элимдин мындай кубанычтуу күнүндө бирге болоюн деп, дароо эле жолго чыга турган болдум. Сүрөт тартыш үчүн айылга  ал турсун үч-төрт күн мурнураак бардым. Шаардан чакырылгандардан эми академик Сулайманова келет деп кутүп жатышкан экен. Ал киши мында бир күн-жарым күн туруп, ушундан нары поездге түшүп Москвага кетет экен дешти. Академик Сулайманованын келерин угуп, мен абдан кубанып калдым. Бул көпчүлүккө белгилүү илимпоз аял биздин айылдан экенин, кыз кезинде шаарга кетип, кийин окумуштуу болгонун анча-мынча угуп жүргөм. Ал эми өзү менен шаардан тааныштым. Мен көргөндө Алтынай Сулайманова чачына ак кирип, толмоч тартып, элүүлөргө таяп калган киши экен. Университетте кафедра башчысы болуп, философиядан лекция окуп, академияда иштеп, анан ар кандай коомчулук иштери менен чет өлкөлөргө барып келип турган айылдаш эженин жай отуруп, жай сурашууга чамасы келбей жүрдү, бирок ар бир жолуккан сайын, мейли жыйналышта, мейли кокус көчөдө кездеше калганда, биздин айылдын жалпы   аманчылыгын сурап, менин чыгармачылыгым жөнүндө кыскача болсо да пикирин айтпай койчу эмес. Мен бул кишинин жөнөкөйлүгүнө, адамгерчилигине ичим жылып, бир күнү жашырбай эле өзүнө айттым:

   -Эже, айыл жакка барып, эл-журт менен жолугушуп келсеңиз кантер эле?   Сизди сыртыныздан баары эле билип сыймыктанышат экен, бирок көпчүлүгү тааныбайт. Атактуу, окумуштуу кызыбыз айылын теңине албай, чанып жүрөбү деген сөздөр да бар.

   -Аның туура, иним,-деп Алтынай Сулайманова үшкүрүп койду.-Барууга өзум дагы көптөн дилгирмин. Барбаганыма кылым болду. Айылда анча деле жакын туугандарым жок. Бирок эл  деген тууган, элден чоң тууган болбойт. Сөзсүз барам, колум бошой калса эле барам... Сагындым жеримди...





87-берене.

1. Жаңы чакырылыштагы Жогорку Кеңештин биринчи жыйыны болгон күндөн тартып Өкмөт кызматтан кетти деп эсептелет.

1. Премьер-министр, Өкмөт же Өкмөттүн айрым мүчөсү кызматынан кетүү жөнүндө өтүнүч кылууга акылуу. Ал Президент тарабынан кабыл алынат же четке кагылат.

2. Премьер-министрдин кызматтан кетишин кабыл алуу Өкмөттүн кызматтан кетишине алып келет.

3. Өкмөт түзүлгөнгө чейин Премьер-министр жана Өкмөт мүчөлөрү өз милдеттерин аткарууну улантат.

4. Өкмөт кызматтан кеткен учурда Өкмөттүн жаңы курамы ушул Конституцияда каралган тартипте жана мөөнөттө түзүлүүгө тийиш. Премьер-министрдин кызмат ордуна дайындоо үчүн талапкерди Президентке киргизүү мөөнөтүн эсептөө Президент тарабынан Премьер-министрдин же Өкмөттүн кызматтан кетиши кабыл алынган күндөн башталат.

5. Коргоо жана улуттук коопсуздук маселелерин тескеген мамлекеттик органдардын жетекчилерин - Өкмөт мүчөлөрүн кошпогондо, Өкмөт мүчөсү Премьер-министрдин сунуштамасы боюнча ээлеген кызматынан бошотулушу мүмкүн. Президент аталган сунуштаманы алгандан кийин 5 жумушчу күндүн ичинде Өкмөт мүчөсүн ээлеген кызматынан бошотуу жөнүндө жарлык чыгарбаса, Премьер-министр парламенттик көпчүлүк фракция лидерлери менен кеңешкенден кийин Өкмөт мүчөсүн өзүнүн чечими менен ээлеген кызматынан бошотууга укуктуу.

Өкмөт мүчөсү кызматтан кеткен же кызматынан бошотулган учурда Премьер-министр 5 жумушчу күндүн ичинде бош кызмат ордуна талапкерди Жогорку Кеңешке сунуштайт. Жогорку Кеңеш жактырган талапкерди Президент Өкмөт мүчөсүнүн тиешелүү кызмат ордуна дайындайт. Талапкерди жактыруу жөнүндө Жогорку Кеңештин чечимин алган күндөн баштап Президент 3 жумушчу күндүн ичинде Өкмөт мүчөсүн дайындоо жөнүндө жарлыкты чыгарбаса, ал дайындалды деп эсептелет.

(КР 2016-жылдын 28-декабрындагы № 218 Мыйзамынын редакциясына ылайык) Академик Сулайманова ал күнү кечигибирек келди.  Мектептин салтанаттуу ачылышына жуп анын машинеси көчөгө келип токтогондо, жыйналышка чогулган эл бүт эле астынан тосуп чыгып, тааныган-тааныбаганы да, кары-жашы дебей тегиз учурашып кол алышты. Алтынай Сулайманова мындайды күтпөгөн болуу керек, сүйүнгөнүнөн эмне кылаарын билбей, элге кол куушура ийилип жүрүп отуруп, залдагы президиумдан орун алды. Мындай салтанаттуу жыйналыштарын нечен мамлекетте, нечендерин көргөн Алтынай Сулайманова бул жолу көзүнө жаш алып отурду. Жыйналыштын аягында пионерлер анын мойнуна кызыл жагоо тагып, гүл берип, жаңы мектептин ардак китебине анын ысымын бирден бирин жазышты. Окуучулардын шаан-шөкөттүү оюндарынан кийин, кечке жуук биз бир топ мугалимдер, айыл активистери болуп мектептин директорунун үйүндө конокто болдук.

   Мында ал Алтынай Сулайманованын келгенине сүйүнүп жетине албай, аны килемдер төшөлгөн жасалгалуу төргө отургузуп, колунан келишинче урматтап, сыйлап жатышты. Чоң дасторкондун тегерегинде жайнап отургандар күү-күү сөз сүйлөшүп, тосттор артынан тосттор айтылып, чай ичилип жаткан кезде, колуна бир тутам газета-журналдарды кармаган жаш жигит эшиктен кирип келди да, үй ээсине он чакты телеграмманы сунуп, кол коюп бериңиз деп кайрылды. Мурунку окуучулардан келген куттуктоо телеграммалар катардар катарга өтүп, кимдир бирөө сөз арасында:

   -Ой, муну Дүйшөн абышка алып келдиби?-деп сурап калды.

   -Ооба,-деди жигит.-Жыйналышка жеткире барайын деп жакшы эле чаап келген экен, кечигип калдым деп жатат.

   -Ой, түш де аны аттан, үйгө кирсин!-деди үй ээси колун булгап.

   Жигит эшикке чыгып кеткенде, жанаша отурган Алтынай Сулайманованын өңү кубара түшүп, алда эмне эсине келгендей, менден сурап калды:

   -Ал, кайсы Дүйшөн, кимди айтып жатышат?

   -Колхоздун почточусу, эже,-дедим мен.-Дүйшөн деген аксакалды таанычу белеңиз?

   “Ооба” дегендей башын ийкеп, Алтынай Сулайманова бир нерсе айтайын дедиби, ордунан турууга умтула берди эле, аңгыча терезенин тушунан атчандын карааны дүбүрөтүп өтө чыкты да, үйгө кирип келген жигит:

   -Түшүңүз десем тиги киши болбой койду, агай,-деди.-Элге кат таркатам деп, бастырып кетти.

   -Тимгой эмесе, кете берсин,-отургандардын ичинен бирөө жактырбагандай колун шилтеди,-ал абышканын отурар  жери башка.

   -О, Дүйшөн дегенди билбейсиңер, ал закон менен гана жүргөн киши, кызматын аткармайын эч жакка кайрылбайт,-деди ага кошумчалап экинчиси. “Мейли эмес, эчтеке эмес”,-дегендей  үй ээси да башын ийкеп койду.

   Аңгыча болбой, төрдө отурган айыл арасындагы кадырман кишилердин бири, вино куюлган чөйчөгүн алып, сөз баштап калды:

   -Жолдоштор, бир кездерде биз “а”- деген тамганы таныбаган Дүйшөндүн мектебинен да окудук элек.-Ал бул сөздү таң калгандай, күлө сүйлөп башын чайкады.-Азыр ошол эсиме түшүп жатат.

   -Ой тообо десеңчи!

   -Ырас, ырас,-дешти башкалар.

   -Ой, Дүйшөндүн жоругу курусун. Ушуну да мугалим деп, окутуучу деп жүргөн экенбиз да.

   Каткырган күлкүлөр бастай калганда, жанагы киши сөзүн уланта түштү:

   -Мына эми алдыбыз өлкөгө даңкы чыккан  академик болуп, артыбыз жогорку, орто билимдүү эл болдук. Айылыбызга бүгүн жаңы мектеп ачтык. Башкасын айтпайын, замандын кандай өзгөрүлгөнүн ушунан эле байкалып отурбайбы. Кана эмесе, агайын-туугандар, биздин айылдын уул-кыздары мындан ары да илимге  жетилип, өз заманынын алдыңкы кишилери болушу үчүн!..

   Бул сөздөрдү эл жапырт колдоду. Жалгыз гана Алтынай Сулайманова өтө кыжалаат болгондой, эрдин тиштенип кызара түштү. Ал чөйчөктүн четин оозуна тийгизди да, кайра ордуна койду. Анын минтип отурганын сөзгө, күлкүгө берилип алаксыган көпчүлүк байкаган да жок.

   -Сиз эмнеге көңүлсүз отурасыз,эже?-дедим мен.

   -Анчейин эле, иним,-Алтынай Сулайманова эки-үч кайтара саатын карап коюп, башка эчтеке айткан жок.

    Ушуну менен коноктор тышка дем алганы чыкканда, Алтынай Сулайманованын элден четке бөлүнүп, тээ жогору, адырда чайпалган кош теректи тиктеп, ойлуу турганын көрүп, жанына басып бардым.

   Жашынууга чукулдап, күздө талаанын сургулт четине чыгып алган күндүн кочкул нурлары бийикте турган теректердин чокуларына бирде тийип, бирде тийбей кубулуп турган экен.

   -Кайран теректер, жалбырак төгүп турган кези экен, жазгысын бүрдөгөндө көрсөңөр болор эле!-дедим мен.

   -Ооба, мен да ошону ойлоп жатам,-деп Алтынай Сулайманова башын ийкеп, шапшанып койду.-Ар бир нерсенин жазы да, күзү да болот тура.

   Анын ажары өчүп бара жаткан, болпогоюраак төгөрөк жүзүнө санаркалуу көлөкө чагылышып, өткүр кара көздөрүнүн тиктеши өксүй түштү. Бул оокумда ушул далайды билген чоң окумуштуу аялдын түрү, оо качанкы “өтүп кеткен он сегиз кайра келер болсочу”-деп, ичтен сызып, кызыл жоолук, кызыл жүздүү чагын эстеген кадимки эле жөпжөнөкөй кыргыздын  аялдарына окшой кетти. Ал дагы бир нерсе айткысы келгендей, теректерди тиктеп, унчукпай турда да, бир убакта папирос алып күйгүздү.

   -Москванын поезди биздин станциядан түнкү он бирде өтөт эмеспи?-деди.

   -Ооба, эже, он бирде өтөт.

   -Эмесе мен азыр жөнөшүм керек.

   -Эмне үчүн? Сиз бир-эки күн туруп кетмек убадаңыз бар эмес беле? Эл сизди коё бербейт, эже.

   -Жок. Менин зарыл жумуштарым бар. Бүгүн кетпесем болбойт, азыр кетишим керек...

   Айылдаштары жаалап, кетирбейбиз деп таарынып кынагандарына болбой, бышып жаткан тамакка да карабай, айтканынан кайтпай кечирим суранып жатып, Алтынай Сулайманова акыры кетмек болду.

   Күн батып калган кечки убакытта, айылдаштар кейип-кепчип жатып аны машинага отургузушту. Алтынай Сулайманованы станцияга узатып, мен да кошо жөнөп калдым.

   Бул кишинин эмне үчүн мындай чукул арада, бир топ элдин көңүлүн калтырып, шашылыш жөнөшүн эч куимибиз түшүнбөй да калдык. Эки-үч жолу мунун себебин сурайын деп барып, бирок одоно болуп калбасын деп иймендим. Анын үстүнө ал азыр эч кимге эчтеке айтпасына да көзүм жетти. Жол катары Алтынай Сулайманова бир ооз сүйлөбөй, өтө катуу ойлонуп, капа болуп келе жатты.

   Станцияга келип, поездге түшөрүндө акыры сурадым:

   -Эже, бир нерсеге кейип, капа болуп келдиңиз, таарынган жериңиз барбы?

   -Жок. Антип ойлобогула. Эмнеге таарынайын. Таарынсам да өзүмө таарынам, өзүмдүн билбестигиме.. Оюңарга эчтеке албагыла,-деди.-Андан көрө мага нараазы болсоңор жөнү болор...

   Ушуну менен Алтынай Сулайманова Москвага жөнөп кетти. Мен шаарга кайтып келгенден кийинки күндөрдүн биринде Алтынай Сулаймановадан ойлобогон, күтпөгөн жерден кат алдым. Өзүнүн илимий иштери боюнча Москвада көп убакыт кармаларын жазып, андан нары катында мындай дептир: “...Кымбаттуу иним, канчалык зарыл жумуштарым болбосун, баардыгын жайлаштырып таштап, мен ушул катты жазууну туура таптым... Эгерде ушунда айтылгандар сизди кызыктырса, анда өз чыгармачылыгыңызга пайдаланууңузду суранам, анткени бул мен үчүн гана эмес, биздин айылдаштар үчүн гана эмес, биздин жалпы ишке, көпчүлүккө, өзгөчө жаштар үчүн керек го деп эсептеймин. Бул менин көп ойлордон келип чыккан пикирим. Бул менин эл алдында жүрөгүмдү сунуп тартуу кылган сырым, андыктан муну канчалык көп адам билсе, мен ошончолук бактылуу болом, ошончолук эл алдында ыйык парзымды аткарып, ошончолук менин кетирген күнөөм кемийт... Эгерде жаза турган болсоңуз, мени уялат экен деп тартынбаңыз, эчтекесин жашырбай, ачыктан-ачык жазыңыз...”

   Мен ушул каттын негизинде мындан нары академик Алтынай Сулайманованын өзүнүн атынан аңгемени уланткым келет. Бул иш 1924-жылы болгон. Ооба, мен жакшы билем, так ошол жылы...

   Анда азыркы биздин айылыбыз турган жерде он-он беш түтүн жатакчылар болор эле. Анда мен он төрттөгү жетим кыз аталаш туугандардын колунда жүргөм. Ошол жылы күздө, малдуу-жандуулар кыштоого көчүп өткөндөн кийин, биздин айылга мен башта көрбөгөн, аскер шинель кийген чооччун жигит келди. Элден, жолдон оолак турган тоо боорундагы кичинекей кыргыз айылы үчүн бул өзүнчө бир чоң окуя болду. А дегенде аны-аскер башчылыкта жүрүп эми айылга чоң болуп келиптир дешти, кийин туруп-жок, кокуй, бул баягы эле ткмир жолго тентип кеткен Таштанбектин уулу Дүйшөн деген экен, өкүмөт аны солдаттан бошотуп, мугалим кылып жиберген имиш, мектеп ачып, бала окутат имиш дешти. Мектеп, окуу деген сөздөрдүн өздөрү эле биз үчүн анда анча тааныш эмес, жаңы сөздөр. Бул айтылгандар чынбы, жалганбы, эмне болот, кандай болот деген арада, айыл ортосундагы дөбөчөгө эл жыйналып келсин деген кабар айтылып калды. "Ой, шумдугуң кур, бул дагы кандай жыйналыш эле!"-деп сүйлөнгөн акем жаман атына минип,  бастырып кеткенде, артынан ээрчип, башка балдар менен кош менда жүгүрүп бардым. Беш-алтоо атуусу, калганы жөө турган кичинекей топтун ортосунда көөнө кара шинель кийген, бажырайган, кубакай жигит сүйлөп жаткан экен, биз жетип барган учурда, ээрде кыйшая тартып кулак салып турган атчандардын бири, анын сөзүн бөлүп жиберди:

   -Эй, балам,-деди ал аптыга сүйлөп, балдырап.-Бу сенин ата-тегиңди го билебиз: бизге окшогон кара таман. Анан сен кайдан жүрүп молдо болдуң?

   Дүйшөн артына кайрыла салып, жооп берди:

   -Мен молдо эмесмин, аксакал. Мен комсомолмун. Азыркы убакытта кат тааныгандарды мугалим дешет. Мен аскерде жүрүп кат таанып келдим. Менин молдолук жайым ошондой.

   -А-а, бали де.

   -Аның жөн экен,-демиш болушту.

   -Эмесе комсомол мени мугалимдикке дайындап, бала окуткун деп жиберди. Мектепти силердин жардамынар менен тээ төбөдө ээн турган жаман тамды оңдоп ачалы  деген такилим бар. Кандай дейсиңер, акылыңарды айткыла?

   Баятан мышыкча сестейип, бир көзүн жумуп унчукпай ээрдин кашына өбөктөгөн Сатымкул кераяк, чырт түкүрүнүп сүйлөп койду:

   -Аныңды коё тур, окуунун бизге кереги эмне? Дүйшөн кандай дээрин билбей, көзү алаңдай түштү.

   -Баса, туура айтат!-деп бер жактагылар да жабыла козголо берди.-Биз, жер кетмендеп, жер менен эле оокат кылган дыйканбыз. А биздин балдар окуу окуп, эл сурап, өкмөт болот беле? Кой, айланайын, башыбызды катырба?..

   Үндөр бастай түшкөндө, өңү бозоруп, дабышы калтыраган Дүйшөн элди айландыра карап:

   -Силерди балдарды окутууга каршысыңарбы?-деп сурады.

   -А каршы болгонду сен зордойсуңбу? Азыр элдин өз эрки, боштондукка чыкканбыз!-деди нары жактан бир үн.

   Шинелинин илгичтерин жула бере жаздап, Дүйшөн төш чөнтөгүнүн ичинен төрт бүктөлгөн кагазды сууруп чыкты да, аны колуна көрсөтө кармай кыйкырды:

   -Силерге жер, суу бөлүп берген кеңеш өкмөтүнүн бала окутсун деп мөөрүн баскан ушул кагазына каршы чыгасыңарбы? Кана, кеңеш өкмөтүнүн мыйзамына ким каршы, ким?-анын "ким" деп кыйкырган сөзү бейпил жаткан күзгү абаны атылган октой жиреп, чак деп бөксөдөгү аска ташка тийгенсиди. Эч ким унчукпай баары тең тымтырс болушту.-Силер кедейсиңер,-деди Дүйшөн чарчагандай үнүн басаңдата сүйлөп,-биз өмүр бою эзилип, тепсенди болуп келген элбиз. Өкүмөт бизди эми көзү ачылсын, кат таанып, билимге жетилсин деп жатат. Мына, ошондуктан балдарды окутушубуз керек!.. Дүйшөн деми кыстылып сүйлөп бүткөндө, жана анын молдолук жайын сураган долдураган киши:

   -Мейли эми, кылар ишиң болбосо, окутсаң окутарсың,-деп койду.

   -Мен силерди жардам бергиле деп жатам. Тээ тиги байдан калган жаман аткананы оңдойлу, көпүрө салыш керек, отун керек...

   -Ой, жигит, коё турчу!-Сатымкул кераяк дагы чырт түкүрүнүп, жумулган көзүн ымдап-ымдап алды.-Бу мектеп ачам деп кыйкырасың, үстүңдө тонуң жок, астыңда атын жок, айдап койгон жериң жок, көздөп алган малың жок, сен эмне жылкы тийип оокат кыласыңбы?

   -Оокатым эптеп өтөр, өкүмөт мага маяна төлөйт.

   -А мына ошондой де!-Сатымкул жыргагандай ыржая күлүп, төшүн какайта ээрдин кашынан өйдө боло берди.-Сөздүн аныгы эми чыкпадыбы. Сен ошол өкүмөттүн казынасы менен эле жумуштарыңды бүтөп, балдарды окутуп ал. Бизди болсо кыйнаба, өз ташпишибиз башыбыздан арылбай жүрөт.

   Ушуну менен Сатымкул аттын башын бура тартып бастырып кетти. Анын артынан башкалар да тарап-тарап кетишти. Кагазын колуна кармаган бойдон турган жеринде селдейген Дүйшөн көпкө чейин ордунан козголбой турду.

   Мен анын кебетесине көз айырбай карап калган экем, жанымдан бастырып бара жаткан акем:

   -Ой, сен эмне кылып жүрөсүң бул жерде, тур үйгө саксайбай!-дегенде балдардын артынан тызылдап жөнөдүм.-Тигини кара, ушулар да жыйындын четине келчү болуп алыптыр...

   Эртеси күнү сууга барган жерибизден кетмен, күрөк, балта көтөргөн Дүйшөндүн сууданк ечип өтүп, жогору дөбөдө турган жаман тамды көздөй кеткенин көрүп калдык. Ушундан баштап күнүгө эрте менен кара шинелчен Дүйшөндүн карааны өйдө бир өтүп, күн батарда ылдый бир түшүп турду. Кээде чоң таңгак саман же куурай көорүп ташып жатты. Аны көргөндөр, айылда туруп, бул ким болду экен дегенчелик кылып, үзөнгүгө такандай калып, алакан астынан көз жүгүртүп кеп кылар эле:

   -Ой, алдагы жондо отун көтөргөн Дүйшөн-мугалим эмеспи?

   -Ооба, так ошол.

   -А бечара, мугалим деген кызматың деле жыргаган жумуш эмес экен го...

   -Анан эмей. Карачы, байдын токолунча жүк көтөрүп, отун алганын. Анан ушинтип жатып дегеле чоң сүйлөгөнүнө эмне бересиң!

  -Колунда мөөр басылган кагазы бар да. Күчтүн баары ошондо... Мугалимдин ал жерде эмне кылып жүргөнүнө кызыгып, бир күнү адырдан тезек терип келе жатып, үч-төрт кыз болуп кайрылып калдык. Бул жаман там башта бир байдын атканасы болгон. Кыш күрөөдө тууп калган бээлер кулундары менен ушунда багылып турган. Кеңеш өкмөтү чыгып , бай качып кеткен соң, аткана ээн калып, тегерегин коко-тикенек, эрмендер басып, киши каттабай калган болчу. Дүйшөн өгүнтөн бери тикенектердин баарын түбүнөн кетмендеп чаап, тамдын шалдырап жыгылып калган каалгасын кайра эптештирип, ураган жерлерди оңдоп жүргөн экен.

   Өзүбүздүн боюбуз менен тең болгон, тезек толо колтурмачтап тагылган чоң ала каптарды көтөрүп, биз ушул жерге дем алмакка отура калганда,  үстү-башы ылай болуп, жеңдерин түрүнүп алган Дүйшөн тамдан чыга келди да, бизди көрүп, бетинин терин аарчый жылмая күлдү:

   -Ии, кыздар, келгиле. Тезектен келе жатасыңарбы?

   Биз уялганыбыздан унчукпай эле, бири-бирибизди карап, кап-каптын түбүндө отурган жерибизден ооба дегенчелик баштарыбызды ийкеп койдук. Биздин уяңдык жайыбызды дароо түшүнө койгоон Дүйшөн дагы жылмая күлүп сүйлөдү:

   -Келгениңер жакшы болбодубу, кыздар! Мына, мектебиңер даяр десек да болот. Азыр эле бир бурчуна меш өңдүү бир нерсе куруп бүттүм. Көрдүңөрбү, мору да үстүнөн чыгып турат. Эми кыштык отунубузду тамдын бир жагына жыйып салабыз да, жерге самандан калыңыраак төшөп таштап, окууну баштай беребиз. Кандай, мектепке келесиңерби, окугуңар келеби?

   Кыздардын ичинен чоңураагы эле мен элем, алар унчукпай жатканынан:

   -Жеңем коё берсе  келем,-дедим.

   -А дурус. Коё бербегенде карпам калат беле. Атың ким сенин?

   -Алтынай,-дедим мен, жыртык тиземди этегим менен жаба салып.

   -Алтынай.. жакшы экен. Сен чоңойуп калган эстүү кыз экенсиң,-деди ал мени эркелете жалооруп карап.-Эмесе, Алтынай, сен башка балдарды да мектепке окуйлу деп ээрчиткин, макулбу?

   -Макул, аке.

   -Мени ага деп жүргүлө. Мектептин ичин көргүңөр келеби? Кирип көргүлө, кыздар, коркпогула.

   -Жок, биз кетебиз, кетебиз!-дешти кыздар.

   -Мейлиңер эмесе, окууга чогуу келгенде көрөсүңөр, бара койгула. Мен күн баткыча отунга дагы бир сапар барып келе салайын,-деп, Дүйшөн орок, жибин алып, талаага басып кетти.

   Ал кеткенде биз дагы каптарды көтөрүп алып жөнөп калдык. Мындайыраак чыкканда, менин башыма бир ой түштү да:

   -Токтогула, кыздар, коё тургула,-дедим,-Мектепке отун керек экен, тезегибизди тамдын түбүнө төгүп кетели, ичкери киргизип алсын.

   -Үйгө куру кол барабызбы анан, акылдуусун мунун!

   -Кайра барып дагы терип келели.

   -Койчу нары, күн кечкирип бара жатат, апаларыбыз урушат,-деп, кыздар мага карабай, каптарын бөжөңдөтө көтөрүп чуркап кетишти.

Мен ошондо эмне үчүн анткенимди ушул күнгө чейин жакшы түшүнбөйм. Кыздар менин сөзүмө көнбөй койгонуна намыстандымбы, же болбосо тырмактайымдан шорум кайнап, кагуу-силкүү жеп көзүм каткандыктан, мени башта көрбөгөн, билбеген адамдын жүрөгүмдү жылыта эркелете карап: “сен эстүү кыз экенсиң”,-деп эки ооз сөз айтканы делебемди козгоп кеттиби, айталбаймын. Бирок, азыр ойлоп-ойлоп отуруп, менин чыныгы тагдырым, менин азаптан-тозоктон өткөн таалайым ушул бир кап тезектен башталдыбы деп да кетем. Анткени так ушул күнү бул жоругумдун аягы эмне болот деп тартынбай бел байлап, өмүрүмдө биринчи жолу өзүм туура деп тапкан оюмду иштедим. Айтор, жолдошторум мени таштап кеткенден кийин, мен кайра жүгүрүп отуруп Дүйшөндүн мектебине келдим да, каптагы тезекти там түбүнө төгө салып, тызылдаган бойдон адырын, кокту-колотун аралап тезек терүүгө шашылдым.

   Алда кадай зор эрдик көрсөткөндөй жүрөгүм алып учуп, адегенде бет алды эле чуркап кете бердим. Адыр үстүндө кылкылдаган күн иреңи өчкөн күзгү чийлердин сыйда көкүлүнө жалын ойнотуп, биз топурак жерди кызыл-сур түскө боёп, бирөөгө кичинекей бир жакшылык кылганымдан дикилдеген жүрөгүмдө канчалык кубаныч бар экенин билгендей, менин тытык бешмантымдын күмүш топчуларына чагылыша, жүзүмдөн, маңдайымдан эркелетип балкыган нур төгүп жатты. Биринчи жолу өз күчүмдү сезип, менин да колумдан бир нерсе келет экен го деген ой менен, көз көргөн жер, асман, шамалга кайрылып: “Билип койгула! Мен эми сөзсүз мектепке окуйм! Өзүм гана эмес, башка балдарды да ээрчитем!”-деп көңүлүм көтөрүлүп, сыймыктанып келе жаттым. Ушинтип жүгүрүп бара жатып, бир убакытта эсиме келе түштүм да, жерден тезек издей баштадым. Демейде жайнаган тезек азыр эмне үчүндүр табылбай жатты. Элеңдеген көзүмө тезектер анда-санда гана бир көрүнүп, караңгы түшкүчө кабым толбой калат экен го деп, ого бетер шышып, ансайын эсим чыкты. Айткандай менин кабым ортолой электе күн батып, аңгыча болбой айлана да караңгылай баштады. Мындай ээн жерде жалгыз болуп көрбөгөн элем. Үн жок, жан жок чийлүү адырга түн канаты жайылып, мени бул жерде бир нерсе кармап калардай, капты ийиниме арта таштап айылды көздөй жүгүрдүм. Корконумдан бакырып ыйлагым келди, балким, ыйлап да жиберер элем, бирок Дүйшөндүн жанагы айтканы эсимден чыкпай ал  мени көрүп тургансып, уялганымдан чымырканып, үн чыгарбай келе жаттым.

   Ала-шала тер болуп үйгө жетип келгенимде, очок боюнда от жагып отурган жеңем өйдө тура калды. Жеңем урушчаак, начар аял эле.

   -Сен кайда жүрөсүң, ыя?-деди ал жулунуп. Мен жооп кайтаргыча болбой, колумдагы капты жулуп алды:

   -Караңгы түнгө чейин сандалып жүрүп тергениң ушулбу?-Кыздар айтып койсо керек.-о, өлүкканаңды көрөйүн, шүмшүк, мектепте сенин эмнең бар экен! Мектептен айланат бекенсиң!-Жеңем менин кулагымды толгой кармап, желкеден нары койгулай баштады.-Ит жетим, көк жетим, томаяк! Бөрү баласы ит болбойт: элдин балдары үйгө ташыса, сен үйдөн ташыйсың! Экинчи ошол жакка басып көр: шыйрагыңды ташка чагып, талпагыңды сыйрып, туз куям. Мектепчилин мунун!..

   Мен сөз да, үн да кайтарбадым. Очоктун боюнда бүрушүп, дабыш чыгарбай ыйлап отурдум. Бул акмак катындын урган-сокконуна ыйлабас элем, андайга бышып буткөнмүн, менин ыйлаганым-жеңем мени эч убакта мектепке жибербесин түшүндүм. Ушинтип ыйлап жатып, талпакка бүг жыгылган бойдон уктап калган экем, түшүмдө: караңгы түн каптаган ээн адырда тезек терип жүргөн экенмин, бир убакытта чийдин арасынан жеңем болуп ыржайган кара катын чыга калды да, мени көздөй атырылды. Капты көтөрүп качып жөнөдүм. Жүрөгүм оозума тыгылып, дем бербей, бутум чөпкө оролуп, кадамым арбыбайт. Кара катын артыман жетип келип, мени  жерге көтөрө чапты да, жулмалап тумчуктура баштады. Ал менин колумдан кап талашып жатты. "Бербейм, тезекти мектепке алып барам! Коё бер, мени коё бер!"-деп чаңырып жаттым.

   Ушундан эки күндөн кийин, эртең менен айыл арасында иттер үрүп, кишилердин үндөрү угулуп калды. Көрсө Дүйшөн айылды үймө-үй кыдырып, балдарды окууга чогултуп жүргөн экен. Анда айыл көчө эмес, ар-ар жерден орношкон бозоргон котур там. Он чакты баланын тобу менен ээрчите жүргөн Дүйшөн тигил үйгө бир кирип, берки үйгө бир кирип аралап жүрдү. Биздин үй эң четте болор эле. Алкылдаган жеңем экөөбүз эшикте соку жанчып, акем темир жолдун базарына эгин алып барып сатам деп, короодо ороо ачып жаткан. Зылдай оор сокбилекти  энтигип өйдө көтөргөндө, улам көзүмдүн кыюусун салып, Дүйшөндөр жакты карап жаттым. Алар биздин үйгө жетпей кайрылып кетеби деген коркунучта болдум. Жеңем мени мектепке коё бербесиме көзүм жетсе эле турса да, алда эмнеден үмүттөнүп, эч болбосо, мугалим мында келип, менин бул жерде экенимди көрсө экен деп, чыдамсыздык менен күтүп, "келтирегөр, кудай келтирегөр!"-деп кудайдан тиледим.

   Дүйшөн менин мында экенимди биле койгон эмес чыгар, айтор, катары менен кыдырып, бизге да келип жетти.

   -О, жеңе, иш илгери! Мына, бул балдар болуп баарыбыз конокко келдик!-деп Дүйшөн жайдары күлүп салам берди.

    -Келгиле,-дегендей жеңем анын келишин жактырбай күңк этти. Акем болсо ороо казган жеринен башын да өйдө көтөргөн жок.

   -Кана эмесе, бүгүн окуу башталат. Кызыңар нече жашта?-деп, Дүйшөн эшикте жаткан мала ташка отуруп, балдарды тизмелеген кагазын даярдады. Жеңем жооп кайтарбай, ачуусу менен сокбилекти күрс эткизе, аны ыкшап-ыкшап алды. Эми эмне болот деп ичимден кыпылдап, жаным жок. Дүйшөн мени карап, баягыдай жүрөгүмдү жылыта, күлүп койду:

   -Алтынай, жашың канчада?

   Мен коркуп унчуккан жокмун.

   -Мунун жаш-пашын эмне кыласың?-деди алкынына кайрылган жеңем.-Буга окшогон томаяк куу жетим эмес, нанды "нана" деп жүргөн аталуу-энелүү эркелер да окубай жүрөт. Тетиги ээрчиткен балдарды эле окутуп ал, мында ишиң болбосун.

   Дүйшөн ордунан секирип тура келди. Өңү кумсарып, бүркүт канат каштары куушурула түштү:

   -Бул эмне дегениңиз. Жетим деген Кудайга жазыптырбы! Жетим кыздар окубасын деген закон бар бекен? Байкап сүйлөңүз. Бул кыз сизге кереги жок болсо, кеңеш өкүмматына керек! Жооп берип калып жүрбөңүз!

   -Ой, сен каяктагы чоң элең? Багып жүргөн кызымды мен билемби, же жериңден оп тентип келген сен билесиңби?

   Бул иштин аягы эмне болуп бүтөөрүн кудай билсин, тек ушул учурда ородон белчесинен болуп акем чыга калды. Ал аялынын  үй башкарып, сөз баштаганын жактырчу эмес. Өзү турганда аны кынына киргизип, сабай турган. Бул жолу да анын ошол чорт мүнөзү кармады окшойт:

   -Эй, катын!-деди ал, ородон чыга кыйкырып.-Сен качантан бери элди башкарып, биларман болуп кеткенсиң. Көп сүйлөбөй ишиңди кыл. Айда, Таштанбектин баласы, чатагыңды кой, алып кет кызды мектебиңе, окутасыңбы, чокутасыңбы айда, чатагың керек эмес, алып кет...

   -Муну мектепке талтаңдатып коюп, сокунун ким жанчып, жаргылчакты ким тартат экен!-деп жеңем дагы булкунду эле, акем анын оозун жып басты:

   -Жап жаагыңды калжырабай!  Дегеним деген, айттым бүттү!..

   Мына ушинтип жатып мен биринчи жолу мектепке бардым.

   Ушундан тартып Дүйшөн күнүгө эртең менен айылды үймө-үй кыдырып, бизди мектепке алып барып жүрдү.

   Биринчи күнү ал бизди жерде төшөлгөн саманга олтургузуп, колубузга бирден дептер, бирден калем, ар бирибизге атайлап жасалган кичинекей тактайдан бери берди да:

   -Муну тизеңерге коюп, кат жазасыңар,-деди.

   Анан дубал бооруна жармаштырып койгон сүрөттү көрсөтүп,-мына бул киши-Ленин!-деди.-Биз ушул кишинин айткан, көрсөткөн жолу менен окуйбуз...

   Лениндин ошондогу сүрөтү бүт өмүрүмдө эсимде калды. Кийин мен мындай сүрөттү эмне үчүндүр учурата алган жокмун. Иреңи азыңкы Ленин ал сүрөттө жарадар колун мойнуна асып, артын жапыра кийген кепканын астынан муңайым карап, "Эчтеке эмес, балдар, силер да чоңойуп жетилесиңер. О, силердин келечегиңер, кандай сонун келечек!"-дегендей терең ойго берилип турган эле... Дүйшөн бул сүрөттү көптөн бери алып жүргөн болуш керек, кагазы эскирип, чет-чети жыртылып калган болчу.

   -Мен силерге балдар, арип жазууну, сөз, сан жазууну үйрөтөм,-деди эле,-Өзүм эмнени билсем ошону окутам... КЫРГЫЗ РЕСПУБЛИКАСЫНЫН МЫЙЗАМЫ

Бишкек шаары, 2004-жылдын 13-августу N 117

Кыргыз Республикасынын Эсептөө палатасы жөнүндө

(КР 2007-жылдын 4-июнундагы N 77, 2008-жылдын 7-июлундагы N 139, 2008-жылдын 21-июлундагы N 163, 2008-жылдын 15-октябрындагы N 213, 2009-жылдын 26-январындагы N 26, 2011-жылдын 18-февралындагы N 2, 2011-жылдын 14-июлундагы N 100, 2012-жылдын 14-майындагы N 53, 2013-жылдын 19-июлундагы N 152, 2014-жылдын 18-февралындагы № 30, 2016-жылдын 16-декабрындагы N 207, 2020-жылдын 12-августундагы N 124 Мыйзамдарынын редакцияларына ылайык)

Ушул Мыйзам Кыргыз Республикасынын Эсептөө палатасынын статусун максаттарын, милдеттерин, принциптерин функциясын ыйгарым укуктарын, укуктарын жана милдеттерин аныктайт.

I Глава
Жалпы жоболор

1-статья. Ушул Мыйзамда колдонулуучу негизги аныктамалар

Мамлекеттик аудит - аудит боюнча мамлекеттик бийлик органынын мамлекеттик ресурстарды (финансылык, материалдык ж.б.) башкаруу боюнча ишмердиги, анын максаты мамлекеттик каражаттарды жана мүлктү пайдалануунун натыйжалуулугу, финансылык отчет түзүүнүн жана бухгалтердик эсеп жүргүзүүнүн тууралыгы финансылык тартип бузуулардын алдын алуу болуп эсептелет.

Аудит - көз карандысыз жана кесипкөй баа берүү, ошондой эле аудит жүргүзүүчү субъект тарабынан даярдалган маалыматтын тууралыгы жана ишенимдүүлүгү жөнүндө отчет берүү.

Аудиттин түрлөрү - финансы аудити, шайкеш келүү аудити жана натыйжалуулук аудити.

Финансы аудити - аудиторго бардык финансы отчеттуулугу мыйзам талаптарына жана бухгалтердик стандарттарга ылайык даярдалгандыгы жөнүндө пикирин билдирүүгө мүмкүндүк берген аудит объектинин финансы отчеттуулугун жана эсепке алуу системасын изилдөө жана талдоо.

Шайкеш келүү аудити - аудит объекти тарабынан анын ишин жөнгө салган мыйзамдарды сактоосуна баа берүү.

Натыйжалуулук аудити - аудит объектинин ишинин үнөмдүүлүгүн, өндүрүмдүүлүгүн жана натыйжалуулугун изилдөө жана талдоо.

Тышкы аудит - ички аудиттин натыйжалуулук аудитин кошкондо Кыргыз Республикасынын Өкмөтүнүн отчет берүүсүнө, анын ишинин натыйжалуулугуна аудит жүргүзүүгө чакырылган мамлекеттик аудиттин жогорку органынын көз карандысыз функциясы.

Ички аудит - ички контроль системасынын адекваттуулугуна жана натыйжалуулугуна, финансылык жана башкаруучулук маалыматтын ишенимдүүлүгүнө жана тууралыгына, ишмердиктин жана башкаруунун натыйжалуулугуна, үнөмдүүлүгүнө жана эффективдүүлүгүнө, активдердин сакталышына жана Кыргыз Республикасынын мыйзамдарынын сакталышына талдоону, баалоону жана мониторингди өзүнө камтыган ички аудит объектисинин ичинде аткарылуучу көз карандысыз жана калыс функция.

Алдын ала изилдөө - аудит жүргүзүүгө ыйгарым укук алынганга чейин статистикалык, финансылык жана бухгалтердик отчетторду алуу;

Эсептөө палатасынын мүчөсү - Эсептөө палатасынын аудитору - ушул Мыйзамда белгиленген Эсептөө палатасынын ыйгарым укуктарын аткаруу жана камсыз кылуу боюнча тийиштүү алкакта милдеттери бар мамлекеттик кызмат орун;

Бюджеттен тышкаркы каражаттар - 1) республикалык жана жергиликтүү бюджеттерге киргизилбеген жана белгилүү бир максат боюнча пайдаланылган мамлекеттик акча каражаттары, 2) республикалык жана жергиликтүү бюджеттерден бөлүнбөгөн, башка булактардын эсебинен түзүлгөн мекемелер менен уюмдардын карамагында турган каражат.

Атайын каражаттар - бюджеттик мекемелер тарабынан Кыргыз Республикасынын республикалык жана жергиликтүү бюджеттеринен бөлүнгөн каражаттардан тышкары алынган каражаттар. Продукция сатып өткөрүүдөн, иш аткаруудан, кызмат көрсөтүүдөн же башка иш жасоодон бюджеттик мекемелер алган кирешелер атайын каражаттар болуп саналат.

Каражаттарды максатсыз пайдалануу - республикалык жана жергиликтүү бюджеттердин каражаттарын, ошондой эле бюджеттен тышкаркы жана атайын каражаттарды багытынан башкага пайдалануу.

Каражаттарды натыйжасыз пайдалануу - республикалык жана жергиликтүү бюджетти, ошондой эле бюджеттен тышкаркы жана атайын каражаттарды сарамжалсыз, үнөмсүз жана натыйжасыз пайдалануу.

Операциялык иш - ишканалардын, уюмдардын жана мекемелердин акчалай түшүү булагы болуп саналган анын иши;

Финансы дисциплинасы - экономикалык иштин бардык субъекттери жана алардын кызмат адамдары үчүн мамлекеттик каражаттарды пайдалануу менен байланыштуу болгон милдеттүү тартип;

Мамлекеттик жана/же муниципалдык катышуунун чоң үлүшү - жеке жана менчиктин башка түрүндөгү ишканалар менен уюмдардагы мамлекеттик жана/же муниципалдык катыштын 51 пайызды жана андан ашыкты түзүшү.

(КР 2008-жылдын 15-октябрындагы N 213, 2011-жылдын 18-февралындагы N 2 Мыйзамдарынын редакцияларына ылайык)

2-статья. Кыргыз Республикасынын Эсептөө палатасы жөнүндө мыйзамдар

Кыргыз Республикасынын Эсептөө палатасынын (мындан ары - Эсептөө палатасы) ыйгарым укуктары, уюштурулушу жана иштөө тартиби Кыргыз Республикасынын Конституциясы, ушул Мыйзам, башка мыйзамдары жана башка ченемдик укуктук актылары менен аныкталат.

Мамлекеттик органдарда жана мекемелерде ички аудит жүргүзүүгө тиешелүү маселе "Ички аудит жөнүндө" Кыргыз Республикасынын Мыйзамы менен жөнгө салынат.

Эсептөө палатасы өз ишинде Кыргыз Республикасы катышуучу болуп саналган, мыйзамда белгиленген тартипте күчүнө кирген эларалык келишимдердин жана макулдашуулардын ченемдерин колдонот. Эгерде Кыргыз Республикасы ратификациялаган эларалык келишимдерде жана макулдашууларда, ушул Мыйзамда камтылгандан башка эрежелер белгиленсе, эларалык келишимдердин жана макулдашуулардын эрежелери колдонулат.

Эсептөө палатасы Кыргыз Республикасынын мыйзамдары менен жөнгө салынбаган өзүнүн ички иштери боюнча Кыргыз Республикасынын мыйзамдарына карама-каршы келбеген Эсептөө палатасынын Регламентин кабыл алууга укуктуу.

(КР 2009-жылдын 26-январындагы N 26, 2011-жылдын 18-февралындагы N 2 Мыйзамдарынын редакцияларына ылайык)

3-статья. Кыргыз Республикасынын Эсептөө палатасынын статусу

(Статьянын аталышы КР 2008-жылдын 15-октябрындагы N 213 Мыйзамынын редакциясына ылайык)

Эсептөө палатасы мамлекеттик аудиттин көзкаранды эмес жогору турган органы болуп саналат.

Эсептөө палатасы юридикалык жак болуп саналат, Кыргыз Республикасынын Мамлекеттик гербинин сүрөтү бар, аталышы жана өздүк символикасы көрсөтүлгөн мөөргө ээ.

Эсептөө палатасынын туруктуу турган жери Кыргыз Республикасынын борбору Бишкек шаары болуп саналат.

Эсептөө палатасы аймактык бөлүмдөрүнө ээ. Аймактык бөлүмдөрдүн уюштурулушу жана иши Эсептөө палатасы жөнүндө мыйзам менен жөнгө салынат.

Эсептөө палатасы өз ишинде Кыргыз Республикасынын Президентине жана Кыргыз Республикасынын Жогорку Кеңешине отчет берет.

(КР 2008-жылдын 15-октябрындагы N 213 Мыйзамынын редакциясына ылайык)

4-статья Эсептөө палатасынын ишинин максаты

Эсептөө палатасынын ишинин негизги максаты аудит жана аудиттин натыйжалуулугу: республикалык бюджеттин аткарылышына, жергиликтүү бюджетти, бюджеттен тышкаркы жана атайын каражаттарды түзүүгө жана аткарууга, мамлекеттик жана муниципалдык менчикти пайдаланууга баа берүү, мамлекеттик аудиттин эл аралык стандарттарын камсыз кылуу жана ишке ашыруу болуп саналат.

(КР 2008-жылдын 15-октябрындагы N 213 Мыйзамынын редакциясына ылайык)

5-статья. Эсептөө палатасынын ыйгарым укуктары колдонулуучу чөйрөсү

Эсептөө палатасынын ыйгарым укуктары Кыргыз Республикасынын аймагында гана колдонулат. Чет өлкөлөрдө иштеп жаткан мамлекеттик уюмдардын аудити жана аудиттин натыйжалуулугу гана өзгөчөлүктү түзөт.

Эсептөө палатасы Кыргыз Республикасынын бардык мамлекеттик жана муниципалдык ишканаларынын, уюмдарынын жана мекемелеринин мамлекеттик аудитору болуп саналат.

Эсептөө палатасынын ыйгарым укугу мамлекеттик жана/же муниципалдык катыштын чоң үлүшү бар менчиктин жеке жана башка түрүндөгү ишканаларга жана уюмдарга жайылтылат.

Кыргыз Республикасынын Жогорку Кеңешинин, Кыргыз Республикасынын Жогорку Кеңешинин профилдүү комитетинин же Кыргыз Республикасынын Президентинин тапшыруусу боюнча Эсептөө палатасы мамлекеттин катышуусунун үлүшү 10 пайыз жана андан ашыкты түзгөн ишканалардын жана уюмдардын натыйжалуулугунун аудитин жүргүзө алат.

(КР 2008-жылдын 15-октябрындагы N 213 Мыйзамынын редакциясына ылайык)

6-статья. Эсептөө палатасынын ишин уюштуруунун принциптери

Эсептөө палатасы өз ишин төмөнкү принциптердин негизинде жүзөгө ашырат:

1) Кыргыз Республикасынын Конституциясынын жана мыйзамдарынын үстөмдүгүнүн;

2) мыйзамдуулуктун так сакталышынын;

3) мамлекеттин таламдарын, жарандардын укуктары менен эркиндиктерин коргоонун;

4) объективдүүлүктүн, аныктыктын жана чынчылдыктын;

5) инсандын укуктарын жана эркиндиктерин коргоо жөнүндө мыйзамдардын талаптарына каршы келбеген өлчөмдө жана жашыруундуулук режимин жана Кыргыз Республикасынын мыйзамдары менен корголгон башка маалыматтарды эске алуу менен ачыктыктын жана айкындуулуктун;

6) купуялуулуктун;

7) финансылык, функционалдык жана уюштуруучулуктун көзкарандысыздыгынын;

8) кесиптик компетенттүүлүктүн жана тийиштүү тыкандуулуктун;

9) коллегиалдуулуктун;

10) кесиптик стандарттарды жолдоонун;

11) кесиптик этиканы жана мамлекеттик кызматчылардын этикасын бекем сактоонун.

7-статья. Эсептөө палатасынын ишинин негизги түрлөрү

Эсептөө палатасынын ишинин негизги түрлөрү төмөнкүлөрдү камтыйт:

1) жергиликтүү жана республикалык бюджетти аткарууга, мамлекеттик бюджеттин киреше бөлүгүн аткарууда салык жана бажы кызматтарынын ишине аудит;

2) мамлекеттик жана муниципалдык менчикти пайдаланууга аудит;

3) мамлекеттик жана/же муниципалдык менчикке катышууда чоң үлүшү бар мекемелердин жана уюмдардын ишине аудит;

4) бюджеттик эмес каражаттарды пайдаланууга аудит;

5) каражаттарды республикалык же жергиликтүү бюджеттерден алган жеке менчик же менчиктин башка түрүндөгү мекемелердин жана уюмдардын, аталган каражаттарга карата гана, ишине аудит;

6) Кыргыз Республикасынын мамлекеттик ички жана тышкы карызынын абалына жана аны тескөөгө аудит;

7) мамлекеттик бийлик органдарынын жана башка уюмдардын суроо-талаптарына корутундуларды, жоопторду берүү үчүн аудит;

8) (КР 2020-жылдын 12-августундагы N 124 Мыйзамына ылайык күчүн жоготту)

9) республикалык бюджеттин, мыйзамдардын жана ченемдик укуктук актылардын долбоорлорун, Кыргыз Республикасынын эларалык келишимдерин жана макулдашууларын, Кыргыз Республикасынын республикалык жана жергиликтүү өзалдынча башкаруунун бюджеттеринин маселесин козгогон мамлекеттик программаларды жана башка документтерди талдоо жана аларга корутунду берүүнү;

10) бюджеттик мыйзамдарды өркүндөтүү боюнча сунуштарды жана сунуштоолорду даярдоо жана Кыргыз Республикасынын Жогорку Кеңешине киргизүүнү;

11) республикалык, жергиликтүү жана бюджеттен тышкаркы фонддордун бюджеттерин аткаруу боюнча отчетторду даярдоо жана Кыргыз Республикасынын Жогорку Кеңешине киргизүүнү ошондой эле тийиштүү маалыматтарды жергиликтүү өзалдынча башкаруу органдарына жиберүүнү;

12) республикалык бюджеттин аткарылышынын жүрүшү жана өткөрүлгөн иш-чаралардын натыйжалары жөнүндө маалыматтарды Кыргыз Республикасынын Президентине, Кыргыз Республикасынын Жогорку Кеңешине берүүнү;

13) мамлекеттик бийлик органдарынын жана башка уюмдардын кайрылууларына консультацияларды жана сунуштоолорду берүү, ошондой эле ушул Мыйзамдан келип чыккан башка иштерди жүзөгө ашырууну.

14) Кыргыз Республикасынын Өкмөтүнүн эсептерин тейлөө боюнча операцияларды жүзөгө ашырууга, республикалык бюджетке чегерилүүчү пайданы эсептөөнүн тууралыгы бөлүгүндө Кыргыз Республикасынын Улуттук банкына аудит;

15) коммерциялык банктар жана башка финансы-кредиттик мекемелер тарабынан республикалык жана жергиликтүү бюджеттерди тейлөө бөлүгүндө аларга аудит;

16) өткөрүлгөн аудиттердин жыйынтыгы боюнча Кыргыз Республикасынын Президентине жана Кыргыз Республикасынын Жогорку Кеңешине сунуштарды киргизүү.

(КР 2008-жылдын 15-октябрындагы N 213, 2020-жылдын 12-августундагы N 124 Мыйзамдарынын редакцияларына ылайык)

8-статья. Эсептөө палатасынын ыйгарым укуктары

1. Эсептөө палатасы төмөнкүлөргө укуктуу:

1) белгиленген статистикалык, финансылык жана бухгалтердик отчеттуулукка алдынала изилдөөлөрдү жүргүзүүгө;

2) ушул Мыйзамдын 7-статьясында көрсөтүлгөн багыттар боюнча аудит жүргүзүүгө жана жыйынтыктары боюнча аудит жөнүндө отчет жана башка отчетторду берүүгө;

3) аудит объектисинин ишине тиешелүү корутундуларды берүүгө;

4) ушул Мыйзамда каралган учурларды кошпогондо, аудит объекттерине милдеттүү түрдө аткарылууга тийиш болгон жазма буйрук берүүгө;

5) Кыргыз Республикасындагы бардык мамлекеттик бийлик жана жергиликтүү өз алдынча башкаруу органдарынан, Кыргыз Республикасынын Улуттук банкынан, менчигинин түрүнө карабастан мекемелерден жана уюмдардан Эсептөө палатасынын ишин камсыз кылуу үчүн зарыл болгон суралуучу маалыматтарды белгиленген мыйзамдын чектеринде алууга. Кыргыз Республикасынын Улуттук банкы, банктар жана башка кредиттик-финансылык мекемелер Эсептөө палатасынын суроо-талабы боюнча жана "Кыргыз Республикасынын Улуттук банкы, банктар жана банк иши жөнүндө" Кыргыз Республикасынын Мыйзамында каралган тартипке ылайык эгерде алар республикалык же жергиликтүү бюджеттерден каражат алышса, которушса, пайдаланышса же мамлекеттик менчикти пайдаланышса, же болбосо аны башкарышса ошондой эле улуттук мыйзамдар же мамлекеттик бийлик органдары тарабынан берилген салыктык, бажылык жана башка жеңилдиктерге жана артыкчылыктарга ээ болушса операцияларга жана аудит жүргүзүлүүчү объекттердин эсептеринин абалына зарыл болгон документтик ырастоону берүүгө тийиш;

6) акчанын өз учурунда келип түшүүлөрүнө, мыйзамдуу бекитилген көрсөткүчтөр менен салыштырганда республикалык бюджетти аткаруу процессинде бюджеттик ассигнованиелерди иш жүзүндө чыгымдоого ыкчам контролду ишке ашырууга, четтеп кетүүлөрдү жана тартип бузууларды аныктоого, аларга талдоо жүргүзүүгө, аларды четтетүү боюнча сунуштарды киргизүүгө.

2. Эсептөө палатасынын төмөнкүлөргө укугу жок:

1) аудит объекттеринин саясый максаттарын илгерилетүүгө;

2) (КР 2020-жылдын 12-августундагы N 124 Мыйзамына ылайык күчүн жоготту)

(КР 2008-жылдын 15-октябрындагы N 213, 2016-жылдын 16-декабрындагы N 207, 2020-жылдын 12-августундагы N 124 Мыйзамдарынын редакцияларына ылайык)

   Айткандай эле Дүйшөн билгенин аябай, ар бирибиздин үстүбүзгө үйрүлүп, калем кармоодон тарта үйрөтүп, биз укпаган саясы сөздөргө чейин түшүндүрүп, окутууга араткеттенип жатты. Азыр ойлосом, колунда кармаган алиппеси жок бул чала сабат, эки сөздү эптеп кошуп окуткан жаш жигиттин, албетте, анда окутуунун тартиби, жол-жобосу жөнүндө эч кандай кабары болгон эмес. Окутат десе ушул деп өз  билгениндей, өзүнүн оюна туура келгениндей окута берген. Бирок, анын ак пейилинен кылган аракети, менимче, талаага кеткен жок. Анткени, ошондо биз үчүн, айылынын четине чыгып көрбөгөн  тоо койнундагы кыргыз балдары  үчүн, бул мектеп деп аталган туш-туш жыртыгынан шамал ышкырып, эшигинин жылчыктарынан тээ алыстагы ак карлуу тоо чокулары көрүнгөн ышталган котур тамда кулак угуп, көз көрбөгөн укмуштуу жаңы дүйнө ачылды. Биз ошондо эле Олуя-Ата, Ташкенттерден да чоң Москва деген Ленин жашаган шаар бар экенин, баш-аягы Таластын өрөөнүндөй деңиздерде тоодой болгон кемелер сүйзүп жүргөнүн, чыракка жаккан май жердин астынан чыга турганын билгенбиз. Эл байып, турмуш оңолгондо биздин мектеп столдор коюлган чоң ак там болоруна биз ошондо эле ишенгенбиз.

   Анча-мынча арип тааныгандан кийин, "ат", "таканы" жазалбай жатып, кат жүзүндө биздин биринчи оозанган сөзүбүз-Ленин болгон. Биздин саясы алипебиз: "бай", "кедей", "батрак", "кеңеш" деген сөздөрдөн түзүлгөн. Ушунун баарын бизге Дүйшөн колунан келишинче үйрөтүп, түшүндүрүп, окутуп жатты.

   Дүйшөн атасы менен кошо темир жолдо иштеп жүрүп, Михаил Семенович деген карыя мугалимдин колунда эки кыш окуп жүргөнүн, аскерге баргандагысынын, актар менен согушкандагысын кызыгып угар элек. Ал эми Ленин тууралуу Дүйшөн өз көзү менен көрүп келгендей сүйлөр эле. Эгерде анча-мынчасы ооздон-оозго өткөн элдик жомок болсо да, биз үчүн анын баары сүттөн ак чындык болчу. Биз эч бир күмөн санабай туруп кээде сурап калар элек: "Агай, Ленинге салам бергенде кол кармаштыңыз беле?" Анда биздин мугалим башын чайкап: "Жок, балдар, жүз көрүшүп жолуга албадым",-деп ошого өкүнүп, үшкүрө турган.

   Ал ар бир айдын аягында "волуска" барам деп жөө кетип эки-үч күн жол жүрүп келчү. Ушул арада биз аны кадимкидей сагынып калар элек. Жанымдан артык бир тууганым келердей, жеңеме байкатпай, улам-улам төмөн жактан жол карап, мугалимдин куржун көтөргөн карааны кайсы жерден көрүнөр экен, жайдары мүнөз күлкүсүнө качан тоюп, жүрөгүмдү жылыта караган көздөрүн качан көрөр экем деп чыйпылдап күтөр элем.

   Дүйшөн окуткан он чакты балдар-кыздардын ичинен чоңураагы эле мен болчумун. Балким, ошондуктан сабакты дурусураак билгени да мен элем. Бирок ал гана эмес,мугалимдин ар бир айткан сөзүн, көрсөткөн арип, жазууларын мен ыйык түрдө көңүлүмө алып, бүт ыкласым салып үйрөнө турганмын. Мен үчүн андан чоң, андан артык жумуш болгон эмес. Дүйшөндүн берген  дептерин аяп, кай жерде жүрбөйүн, ороктун учу менен жерге чийип, дубал боорлоруна, кар үстүнө арып салып, сөз жазып окугам. Өз көңүлүмдө мен үчүн Дүйшөндөн жакшы, андан билимдүү киши болгон эмес.

   Бул арада антип-минтип жатып, кыш да кирип келди. Суук түшкүчө дөбөнүн этегинде аккан таштак сууну кол кармашып кечип жүрдүк. Кийин шыйрак какшап, майда балдар чыдагысыз болгондо, Дүйшөн аларды бирин жонуна мингизип, бирин колуна көтөрүп өтүп жүрдү.

   Кишилердин ошондо караңгылыбы, түшүнбөстүгүбү, Дүйшөндүн мунусун шылдыңдап күлүшө турган. Өзгөчө кыштоодогу малдуулар тегирменге ун салдырганы келгенде, жайма каптарды астыларына салып алып, чоң сары тон, түлкү тебетей кийип, куйругу чорт түйүлгөн семиз аттарды алчаңдата, ичкен бозосун карт кекирип:

   -Закун-пукунуң менен ишим жок.



88-берене.

1. Өкмөт:

1) Конституциянын жана мыйзамдардын аткарылышын камсыз кылат;

2) мамлекеттин ички жана тышкы саясатын ишке ашырат;

3) мыйзамдуулукту, жарандардын эркиндиктерин жана укуктарын камсыз кылуу, коомдук тартипти сактоо, кылмыштуулукка каршы күрөшүү боюнча чараларды жүзөгө ашырат;

4) мамлекеттин эгемендигин, аймактык бүтүндүгүн коргоо, конституциялык түзүлүштү сактоо боюнча, ошондой эле коргонуу жөндөмдүүлүгүн чыңдоо, улуттук коопсуздукту жана укук тартибин бекемдөө боюнча чараларды ишке ашырууну камсыз кылат;

5) финансы, баа, тариф, инвестиция жана салык саясатын жүргүзүүнү камсыз кылат;

6) республикалык бюджетти иштеп чыгат жана Жогорку Кеңешке сунуш кылат жана анын аткарылышын камсыз кылат; республикалык бюджеттин аткарылышы жөнүндө Жогорку Кеңешке отчет берет;

7) менчиктин бардык түрлөрүн өнүктүрүүнүн жана аларды коргоонун бирдей шарттарын камсыз кылуу боюнча, мамлекеттик менчик объекттерин башкаруу боюнча чараларды ишке ашырат;

8) социалдык-экономикалык жана маданий чөйрөдө бирдиктүү мамлекеттик саясатты жүргүзүүнү камсыз кылат;

9) экономикалык, социалдык, илимий-техникалык жана маданий өнүктүрүүнүн жалпы мамлекеттик программаларын иштеп чыгат жана жүзөгө ашырат;

10) тышкы экономикалык иштерди жүргүзүүнү камсыз кылат;

11) жарандык коом менен эриш-аркак иштешүүнү камсыз кылат;

12) Конституция жана мыйзамдар менен өзүнө берилген башка ыйгарым укуктарды ишке ашырат.

2. Өкмөттүн ишин уюштуруу жана анын тартиби конституциялык мыйзам менен аныкталат.



89-берене.

Премьер-министр:

1) Өкмөттү башкарат, анын иши үчүн Жогорку Кеңештин алдында жеке жоопкерчилик тартат;

2) бардык аткаруу бийлигинин органдары тарабынан Конституциянын жана мыйзамдардын аткарылышын камсыз кылат;

3) сүйлөшүүлөрдү жүргүзөт жана эл аралык келишимдерге кол коет;

4) Өкмөттүн жыйналышын өткөрөт;

5) Өкмөттүн токтомдоруна жана буйруктарына кол коет, алардын аткарылышын камсыз кылат;

6) административдик ведомстволордун жетекчилерин дайындайт жана бошотот;

7) жергиликтүү мамлекеттик администрациялардын башчыларын дайындайт жана бошотот;

8) ушул Конституцияда жана мыйзамдарда каралган башка ыйгарым укуктарды жүзөгө ашырат.

(КР 2016-жылдын 28-декабрындагы № 218 Мыйзамынын редакциясына ылайык)



90-берене.

1. Конституциянын жана мыйзамдардын негизинде жана аларды аткаруу үчүн Өкмөт токтомдорду жана буйруктарды чыгарат, алардын аткарылышын камсыз кылат.

2. Өкмөттүн токтомдору жана буйруктары Кыргыз Республикасынын бүткүл аймагында милдеттүү түрдө аткарылат.

3. Өкмөт министрликтердин, мамлекеттик комитеттердин, административдик ведомстволордун, жергиликтүү мамлекеттик администрациялардын органдарынын ишине жетекчилик кылат.

4. Өкмөт министрликтердин, мамлекеттик комитеттердин, административдик ведомстволордун актыларын жокко чыгарууга укуктуу.



91-берене.

1. Тиешелүү администрациялык-аймактык бирдиктин аймагында аткаруу бийлигин жергиликтүү мамлекеттик администрация ишке ашырат.

Жергиликтүү мамлекеттик администрациялардын башчыларын дайындоо жана бошотуу тартиби мыйзам менен аныкталат.

2. Жергиликтүү мамлекеттик администрацияларды уюштуруу жана алардын иштеши мыйзам менен аныкталат.



92-берене.

1. Жергиликтүү мамлекеттик администрациялар Конституциянын, мыйзамдардын, Өкмөттүн ченемдик укуктук актыларынын негизинде иштейт.

2. Өз компетенциясынын чегинде кабыл алынган жергиликтүү мамлекеттик администрациялардын чечимдери тийиштүү аймакта милдеттүү түрдө аткарылат.

АЛТЫНЧЫ БӨЛҮМ
КЫРГЫЗ РЕСПУБЛИКАСЫНЫН СОТ БИЙЛИГИ

93-берене.

1. Кыргыз Республикасында сот адилеттигин сот гана ишке ашырат.

Мыйзамда каралган учурларда жана тартипте Кыргыз Республикасынын жарандары сот адилеттигин ишке ашырууга катышууга укуктуу.

2. Сот бийлиги конституциялык, жарандык, жазыктык, административдик жана башка сот өндүрүшү аркылуу жүзөгө ашырылат.

3. Кыргыз Республикасынын сот системасы Конституция жана мыйзамдар менен белгиленет, ал Жогорку соттон жана жергиликтүү соттордон турат. Жогорку соттун курамында Конституциялык палата иштейт.

Мыйзам менен адистештирилген соттор түзүлүшү мүмкүн.

Атайы бөтөнчө сотторду түзүүгө жол берилбейт.

4. Соттордун ишин уюштуруу жана алардын тартиби мыйзам менен аныкталат.



94-берене.

1. Судьялар көз карандысыз жана Конституцияга жана мыйзамдарга гана баш ийет.

2. Судья кол тийбестик укугуна ээ жана кылмыш үстүндө тутулгандан тышкары учурларда кармалууга же камакка алынууга, тинтүүгө же жеке текшерилүүгө тийиш эмес.

3. Конкреттүү бир сот иши боюнча судьядан отчет талап кылууга эч кимдин укугу жок.

Сот адилеттигин жүзөгө ашыруу боюнча ар кандай кийлигишүүлөргө тыюу салынат. Судьяга таасир көрсөтүүгө күнөөлүү адамдар мыйзамда каралгандай жоопкерчилик тартышат.

4. Судья өзүнүн статусуна ылайык көз карандысыздыгынын социалдык, материалдык жана башка кепилдиктери менен камсыз кылынат.

5. Курагы 40 жаштан кем эмес жана 70 жаштан жогору эмес, юридикалык жогорку билими жана юридикалык кесиби боюнча кеминде 10 жыл иш стажысы бар Кыргыз Республикасынын жараны Жогорку соттун судьясы боло алат.

6. Жогорку соттун судьялары курактык чегине жеткенге чейин шайланат.

7. Жогорку соттун судьялары өздөрүнүн курамынан Жогорку соттун төрагасын, төраганын орун басарларын 3 жылдык мөөнөткө шайлайт.

Бир эле адам катары менен эки мөөнөткө Жогорку соттун төрагасы, төраганын орун басары болуп шайлана албайт.

Жогорку соттун төрагаларын, алардын орун басарларын шайлоо жана бошотуу тартиби мыйзам менен аныкталат.

8. Курагы 30 жаштан кем эмес жана 65 жаштан жогору эмес, юридикалык жогорку билими жана юридикалык кесиби боюнча кеминде 5 жылдан кем эмес иш стажысы бар Кыргыз Республикасынын жараны жергиликтүү соттун судьясы боло алат.

Жергиликтүү соттордун судьялары Судьяларды тандоо боюнча кеңештин сунушу боюнча Президент тарабынан биринчи ирет 5 жылдык мөөнөткө, кийин курактык чегине жеткенге чейин дайындалат. Жергиликтүү соттордун судьяларын көрсөтүүнүн жана дайындоонун тартиби конституциялык мыйзам менен аныкталат.

Жергиликтүү соттордун судьяларынын чогулушу өз курамынан соттун төрагасын, төраганын орун басарын 3 жылдык мөөнөткө шайлайт.

Бир эле адам катары менен эки мөөнөткө ошол эле соттун төрагасы, төрагасынын орун басары болуп шайлана албайт.

9. Кыргыз Республикасынын судьяларынын статусу конституциялык мыйзам менен аныкталат, анда судьялардын кызмат ордуна талапкерлерге кошумча талаптар жана Жогорку соттун, Жогорку соттун Конституциялык палатасынын жана жергиликтүү соттордун судьяларына белгилүү бир чектөөлөр белгилениши мүмкүн.

(КР 2016-жылдын 28-декабрындагы № 218 Мыйзамынын редакциясына ылайык), Ысык-Көл – Кыргызстандагы эң чоң көл. Дүйнөдөгү 25 ири көлдүн катарында жана эң терең көлдөрдүн тизмесинде 7-орунда турат. Республиканын түндүк-чыгышында, Түндүк Тянь-Шань тоо кыркаларында: Күңгөй Ала-Тоо менен Тескей Ала-Тоонун ортосунда, деңиз деңгээлинен 1609 метр бийиктикте жайгашкан. Андан суу кайра агып чыкпайт,  бирок ага салыштырмалуу анча чоң эмес, 80дей өзөн-сайдын суулары келип куюлат. Алардын чоңдору – чыгыш жактан куюлган Түп менен Жыргалаң суулары. Батыш тараптан Чу дайрасы көлгө абдан жакын агып өтөт, Балыкчынын тушунан 6 км аралыкта жазгы суу ташкындары учурунда анча-мынча кошулуп да кетет. Суунун деңгээли Ысык-Көлдө циклдер боюнча өзгөрүп турат (бирде көтөрүлөт, бирде түшөт). Цикл бир нече он жылдын ичинде алмашат. Суусу туздуу (суунун минералдашуусу – 5,90%).

Суунун көлөмү 1738 км³ түзөт, көлдүн бети - 6236 км², жээгинин айланасы – 688 км, орточо тереңдиги – 278 м, эң терең жери дээрлик 2,5 эсе болуп, 702 метрге барабар. Ысык-Көлдүн узундугу батыштан чыгышка 182 км, ал эми түштүктөн түндүккө – 58 км. Ысык-Көл тунуктугу боюнча дүйнөдө    Байкалдан кийинки экинчи орунда турат.

Арсланбаб



Арсланбаб – бул табияттын уникалдуу туундусу, деңиз деңгээлинен 1600 м бийиктикте жайгашкан, гүлдөгөн оазис. Арсланбаб – бул Кыргызстандын түштүгүндө жайгашкан эң кооз курорттордун бири.

Арсланбаб району Фергана жана Чаткал тоолорунун батыш жана түштүк тараптарында, Бабаш-Ата тоо кыркаларынын кокту-колотунан орун алган. Анын атагын алыска чыгарган – бул баарыдан мурда анын   жалпысынан 608,5 миң гектар жерди ээлеген жемиштүү жаңгак токойлору.

Бирок жемиштүү жаңгак токойлору – Арсланбабдын жападан жалгыз мактанычы эмес.  Деңиз деңгээлинен 2200 м бийиктикте, аска-зоону аралай тоонун көк кашка мөлтүр суулары таштан-ташка уруна, мөңкүп агып жатат. Кээ бир жерлерде алар тээ асмандан атырылып түшүп, жомоктогудай шаркыратмаларга айланышат. Жергиликтүү калк бул жаңгакка байланыштуу мындай уламышты жакшы билишет. Качандыр бир айтылуу Александр Македонский өзү бул жердин жагып калган жаңгак жемишин алыстагы мекенине ала кеткен имиш. Мына ошол жаңгактар Грециянын жаңгак бактарынын түптөлүшүнө негиз болгон экен (ошондон улам жаңгактын бул түрү “грек жаңгагы” аталып калган дешет).

Сулайман-Тоо



Сулайман-Тоо – батыштан чыгышка карай суналып жаткан беш урчуктуу уютулган чулу таштай болгон касиеттүү тоо. Анын узундугу – 1140 м, туурасы – 560 м. Бул тоону байыртан эле касиеттүү, ыйык тоо деп эсептеп келишкен. Бул жөнүндө сакталып калган петроглифтер да күбө өтүп турат. Тоонун боорунда анын музейи курулган. XVI кылымга чейин тоону  Бара-Кух, андан соң дээрлик XX кылымга дейре Тахты-Сулейман («Сулаймандын тактысы») деп аташкан.

 Сулайман- Тоо ЮНЕСКОнун дүйнөлүк мурастар тизмесине киргизилген.

Тоонун чокусунда «Тахты Сулайман» мечити (1963-жылы жардырылып жиберип, сакталып калган материалдарынын негизинде 1991-жылы калыбына келтирилген), ошондой эле XVI кылымга таандык, жакында калыбына келтирилген «Рават-Абдуллахан» мечити – XVIII кылымдын эстелиги жана худжра имараты бар.

Сулайман- Тоодо «Чакка тамар» жана «Тепеүңкүр» үңкүрлөрү бар. Сулайман- Тоону түндүгүнөн жана түштүгүнөн эки канал айланып өтөт.

Жети Өгүз



Жети-Өгүз Каракол шаарынан батышка карай 28 км аралыкта, Ысык-Көлдүн түштүк жээгинде жайгашкан эң кооз тоо капчыгайы.

Жети-Өгүз капчыгайы Тескей Ала-Тоонун түндүк капталындагы, Ысык-Көлдү түштүгүнөн айланып өтүүчү аты уйкаш дайранын куймасында жайгашкан. Тизилип жаткан өгүздөрдү элестеткен, шамалга тотуккан, тизилген кызыл аскалардан улам ал “Жети-Өгүз” деген атка ээ болгон. Бул аскалар босогодон тосуп алып, капчыгайдын таанытма айырмасындай туюлат. Ал эми “Жарылган жүрөк” деп аталган кызыл аска – жергиликтүүлөр мактанган жай. Арзышкандардын бардыгы дайыма аны жандай сүрөткө түшүшөт.

Капчыгайда 2200 м бийиктикте Жети-Өгүз курорту жайгашкан. Ал өзүнүн дарылык касиети күчтүү геотермалдык булактары менен атагы чыккан.

Бурана



Кыргызстан 10-кылымдардын ортосунда Караханиддер мамлекетинин курамына кирген. Бул кол өнөрчүлүктүн, сооданын, курулуштун өнүгүүсүнө жана жаңы шаарлардын пайда болуусуна өбөлгө түзгөн абдан күчтүү мамлекет болгон. Мындай жаңы шаарлардын катарына ал кезде Баласагын да кирген. Бул аталышы Бурана мунарасынан келип чыккан Бурана шаарчасы болгон. Бул атактуу шаарчанын урандылары Токмок шаарынан 12 км жерде жайгашкан.

Эң ар түрдүү максаттагы курулуштардын калдыктары шаарчанын ар кайсы жерлеринен табылат. Шаарчанын борбордук бөлүгү туура эмес тик бурчтукка окшоп кетет. Борбордук урандылардын чыгыш жагында Бурана мунарасы жайгашкан. Бул бышкан кирпичтен салынган мунара 10-11-кылымдардагы Орто Азиядагы архитектуралык курулмалардын эң мыктыларынын бири болуп саналат.

Таш-Рабат



Таш-Рабат – бул уникалдуу архитектуралык эстелик Нарын облусунун Кара-Коюн деп аталган эң кооз капчыгайында жайгашкан. Ал Нарын шаарынан 110 км түштүктө, деңиз деңгээлинен 3200 метр бийиктикте. Таш-Рабат Кыргызстандын 15-кылымга таандык эң башкы архитектуралык ажайып жайларынан болуп саналат.

Орто кылымдарда Улуу Жибек жолунда Таш-Рабат чеби кербен-сарайдын кызматын аткарып, соодагерлер менен саякатчылардын дайыма токтоп өтүүчү жайы болгон. Таш-Рабат ошол алыскы мезгилде Чүй жана Фергана өрөөндөрүн Кашгар менен байланыштырып турган соода жолунда жайгашкан. Мергенчилер менен малчылар үчүн бул таш сарай адаттан тышкары курулуш болуп, ал жөнүндө ар кандай байыркы уламыштар айтылган.

Таш-Рабатты окумуштуулар 19-кылымдын аягында жана 20-кылымдын башында гана жакшылап изилдей башташкан. Алар бул комплекстин маданий жагын жана анын эмне үчүн курулгандыгын ар түрдүү жорушат. Айрымдары Таш-Рабаттын курулушу орто кылымдын акырына туура келет дешсе, башкалары муну 10-11-кылымдарда курулган христиандык несториандык монастырдын урандылары деп айтышкан.

1980-жылы өлкө үчүн өзгөчө тарыхый мааниси бар бул маданий эстеликти реставрациялоо жүргүзүлгөн. Реставрациядан кийин ага ар түрдүү өлкөлөрдөн туристтер тынбай келе баштады.

Таш-Рабаттын курулуш тарыхы карама-каршылыктуу. Документтерге ылайык ал жергиликтүү башкаруучу Мухаммед хандын буйругу менен курулган. Бирок көп жашаган карылар башка уламышты айтып, калтырышкан: “Таш-Рабатты атасы менен уулу курган. Курулуш аяктап калган кезде, куполго гана акыркы ташты коёрдо, алыстан кербен көрүнөт. Уулу ишин таштап коюп, ким келе жатканын карап көргөнү жөнөйт. Атасы болсо: “адегенде жумушту бүтүр, балам!” – деп айтат. Уулу укпастан кете берет да, кайра ошол бойдон кайрылып келбей калат. Көрсө, кербен менен кошо айчырайлуу сулуу кыз келе жаткан болот. Таш-Рабат ошол бойдон жабуусу жок турат”.

Нарын облусунда мына ушундай адаттан тыш архитектуралык эстелик бар. Таш-Рабаттан кызыктуу жол жүрүп, ашуу ашып, бийик тоодогу дагы бир кооз көлгө – Чатыр-Көлгө барса болот.

Сары-Челек көлү



Сары-Челек көлү бийик тоодогу өтө кооз көл болуп саналат. Ал Кыргыз Республикасынын батышында, Бишкектен 500 км, ал эми Оштон 300 км аралыкта,  Сары-Челек коругундажайгашкан. Ал Чаткал тоо кыркасынын кызыктуу ажайып жайы. Көлдүн узундугу түндүк-чыгыштан түштүк-батышты карай 7,5 км, суусунун аянты – 507 гектар.Сары-Челек көлү деңиз деңгээлинен 1940 м бийиктикте жайгашкан.

Жайкысын көлдөгү суунун тепмпературасы Цельсия боюнча + 19 градустан ашпайт, ал эми кышкысын Цельсия боюнча +4төн 0 градуска чейин өзгөрүп турат. Көлдүн суусун ичкенге болот жана андан Кожо-Ата дарыясы агып чыгат.

Көлдү курчаган капчыгайлардан ондогон тоо суулары куюлуп турат. Көлдүн жээктери өтө тик жана салаңдаган аскалар менен курчалган. Жээктен эле дароо тереңдик башталып, кээ бир жерде ал 234 метрге жетет. Тереңдиги боюнча Сары-Челек Орто Азияда үчүнчү, ал эми Кыргызстанда экинчи орунда турат.

Көлдүн түндүк жээктери койкойгон карагайлар менен пихталардын калың токойуна курчалган. Эгер сиз бул жерге келип калсаңыз, Сибирдин чытырман токойлоруна туш келгендей эле болосуз. Көз мелжиген карагайлар жаркыраган көл суусунда күзгүгө карангандай, чагылышып турат. Бул табигый күзгүдөн көлдү курчаган кызыл аскалар менен жашыл ыраң тоолорду да көрүп, сиз өзүнчө эле бир жомоктор дүйнөсүнө туш келгендей болосуз.

Көлдүн “Сары-Челек” деген аты ага күзүндө гана жарашат. Бул убакта бак-дарактардын жалбырактары сары, кызыл түскө боёлуп, көл бал сузган чаканы элестетет. Жылдын калган бардык мезгилинде көлдөгү суу бир аз жашыл ыраң аралаган көк түстө болот. Көлдүн атына бир кооз уламышты байланыштырып жүрүшөт. Ал көл жээгинде аарынын уюгун кармаган балчы жөнүндө. Күндөрдүн биринде ал балды челекке куюп жатып, балдын түсү ага ушунчалык жагып калат да, көлдү “Сары-Челек” деп атап коюптур.

Соң Көл



Соң-Көл Тянь-Шань тоолорунун кооз көлү болуп саналат.  “Соң-Көл” деген сөз “Акыркы көл” деген маанини билдирет. Ал Нарын облусунун түндүк-батыш бөлүгүндөгү “Соң-Көл тоо” менен “Молдо тоонун” кырларында жайгашкан зор өрөөнчөдө, деңиз деңгээлинен 3016 м бийиктикте жайгашкан. Көлдүн узундугу 29 км, ал эми туурасы – 18 км, тереңдиги – 22 метрди түзөт. Бул көл Кыргызстандагы эң ири ичүүчү суу топтолгон жай болуп саналат. Көлдүн бетинин аянты – 278 кв. км.

Соң-Көлдүн суусу тоолордон агып түшкөн чакан дайралардын эсебинен толукталып турат, ал эми көлдөн Соң-Көл дайрасы агып чыгып, оргуштаган Нарын дайрасына кошулат.

Соң-Көл тулаңдуу мейкиндикте жайгашып, кыргыз жайлоолору менен курчалган. Бул жерлерди илгертен бери кыргыздын төрт түлүк малы жайлайт. Жайкысын эл көлдү жээктей көчүп келет да, үй-бүлөлөрү менен жай бою боз үйлөрдө жашашат. Көлгө төрт жол менен барса болот. Бирөөсү Сары-Булак аркылуу түндүк –чыгышынан өтөт, экинчиси түштүк-чыгышта кыйма-чийме (серпантин) жол, үчүнчүсү түштүк-батышында Ак-Тал аркылуу жана төртүнчүсү түндүк-батышта Кара-Кече көмүр шахталарынын жанына өтөт.

Жаркырап жаткан көлдүн бети алыстан эле көзгө чалдыгат. Бул көл кар баскан Ала-Тоонун койнундагы кымбат баалуу алкакка катылган баа жеткис берметтей сезилет. Көл жээгинин табияты кол тийбеген бойдон болгондуктан ары сырдуу да, ары байыркы жомоктой. Көлдүн кооздугу көз жоосун алып, унутулгус элес калтырат. Аба ырайынын өзгөрүшүнө жараша көлдүн бети да түсүн өзгөртөт. Ал асмандай көпкөк, же сыя көк, ал тургай кызгылтым же сары да болуп көрүнөт. Ал эми сиз көл жээгинде аны карап олтурган болсоңуз, көл түсүнө жараша маанайын өзгөрткөн сыяктуу сиздин маанайыңыз да нечен түркүн өзгөрүп, не бир  кыялдарга туш болосуз.



95-берене.

1. Кыргыз Республикасынын бардык сотторунун судьялары жүрүм-туруму кынтыксыз болуп турганда кызмат орундарын ээлеп турат жана өз ыйгарым укуктарын сактап калат. Судьялардын жүрүм-турумунун кынтыксыздыгынын талаптарын бузуу конституциялык мыйзам менен аныкталган тартипте судьяларды жоопкерчиликке тартуу үчүн негиз болуп эсептелет.

2. Судья кынтыксыз жүрүм-турум талаптарын бузган учурда, Судьялар кеңешине караштуу Тартип комиссиясынын сунушу боюнча конституциялык мыйзамга ылайык кызмат ордунан бошотулат.

Ушул берененин 3-бөлүгүндө аталган учурлардан тышкары, аталган негиздер боюнча Жогорку соттун судьялары ээлеген кызмат орундарынан Президенттин сунуштамасы боюнча Жогорку Кеңештин депутаттарынын жалпы санынын үчтөн экиден кем эмес көпчүлүгүнүн добушу менен Жогорку Кеңеш тарабынан мөөнөтүнөн мурда бошотулушу мүмкүн. Жергиликтүү соттордун судьяларын кызмат ордунан Президент бошотот.

Кынтыксыз жүрүм-турум талаптарын бузгандыгына байланыштуу судьянын кызмат ордунан бошотулган адам андан ары мыйзамда белгиленген мамлекеттик жана муниципалдык кызматтарды ээлөө укугуна ээ болбойт жана судьялар жана мурдагы судьялар үчүн белгиленген жеңилдиктерди пайдалануу укугунан ажыратылат.

3. Судья каза болгондо, чектүү курагына жеткенде, кызматтан кеткенде же башка ишке өткөндө, аны каза болгон же дайынсыз жок деп жарыялаганда, аракетке жөндөмсүз деп тааныганда, жарандыгын жоготкондо, жарандыктан чыкканда же болбосо башка мамлекеттин жарандыгын алганда жана кынтыксыз жүрүм-турум талаптарын бузуу менен байланышпаган башка учурларда судьянын ыйгарым укуктары Судьялар кеңешинин сунушу боюнча аны шайлаган же дайындаган орган тарабынан ушул негиздер пайда болгон күндөн баштап конституциялык мыйзамга ылайык мөөнөтүнөн мурда токтотулат. Мында Жогорку соттун судьялары катышкан депутаттардын көпчүлүк добушу, бирок депутаттардын 50дөн кем эмес добушу менен кабыл алынган Жогорку Кеңештин чечими боюнча кызматынан бошотулат.

4. Судьяларды соттук тартипте кызматынан убактылуу четтетүүгө, жазык жана административдик жоопкерчиликке тартууга Судьялар кеңешине караштуу Тартип комиссиясынын макулдугу менен конституциялык мыйзамда аныкталган тартипте жол берилет.

5. Жергиликтүү соттордун судьяларынын кызмат ордуна талапкерлерди тандоону Судьяларды тандоо кеңеши конституциялык мыйзамда аныкталган тартипте жүзөгө ашырат.

6. Жергиликтүү соттордун судьяларын которууну (ротациялоону) Президент конституциялык мыйзамда аныкталган тартипте жана учурларда Судьялар кеңешинин сунуштамасы боюнча жүзөгө ашырат.

7. Судьяларды тандоо боюнча кеңеш судьялардын жана жарандык коомдун өкүлдөрүнөн түзүлөт.

Судьяларды тандоо боюнча кеңештин курамынын ар бир үчтөн бир бөлүгүн тиешелүүлүгүнө жараша Судьялар кеңеши, парламенттик көпчүлүк жана парламенттик оппозиция шайлайт.

8. Судьяларды тандоо боюнча кеңешти уюштуруу, анын иши, ыйгарым укуктары жана аны түзүүнүн тартиби мыйзам менен аныкталат.

9. Судьялар кеңешине караштуу Тартип комиссиясынын курамынын ар бир үчтөн бир бөлүгүн тиешелүүлүгүнө жараша Президент, Жогорку Кеңеш жана Судьялар кеңеши түзөт. Судьялар кеңешине караштуу Тартип комиссиясынын биринчи жыйналышын чакыруу анын курамынын кеминде үчтөн экиси түзүлгөндөн кийин Судьялар кеңешинин төрагасына жүктөлөт. Эгерде Судьялар кеңешине караштуу Тартип комиссиясынын биринчи жыйналышы 10 жумушчу күндүн ичинде өткөрүлбөсө, аны өткөрүүнү Президент уюштурат. Судьялар кеңешине караштуу Тартип комиссиясынын мүчөлөрүнүн жалпы саны, мүчөлүккө талапкерлерге коюлуучу талаптар жана комиссиянын ишин уюштуруунун башка маселелери мыйзам менен аныкталат.

(КР 2016-жылдын 28-декабрындагы № 218 Мыйзамынын редакциясына ылайык)



96-берене.

1. Жогорку сот жарандык, жазык, экономикалык, административдик жана башка иштер боюнча жогорку сот органы болуп саналат жана мыйзамда белгиленген тартипте сот процессине катышуучулардын кайрылуулары боюнча соттордун соттук актыларын кайра кароону жүзөгө ашырат.

2. Жогорку соттун пленуму сот практикасынын маселелери боюнча Кыргыз Республикасынын бардык соттору жана судьялары үчүн милдеттүү болгон түшүндүрмөлөрдү берет.

3. Жогорку соттун актылары акыркы болуп эсептелет жана даттанууга жатпайт.

(КР 2016-жылдын 28-декабрындагы № 218 Мыйзамынын редакциясына ылайык)



97-берене.

1. Жогорку соттун Конституциялык палатасы конституциялык контролдоону жүзөгө ашыруучу орган болуп саналат.

2. Курагы 40 жаштан кем эмес жана 70 жаштан ашпаган, юридикалык жогорку билими бар жана юридикалык кесиби боюнча кеминде 15 жыл стажы бар Кыргыз Республикасынын жараны Жогорку соттун Конституциялык палатасынын судьясы боло алат.

3. Жогорку соттун Конституциялык палатасы өз курамынан төраганы, төраганын орун басарын 3 жылдык мөөнөткө шайлайт.

4. Бир эле адам эки мөөнөт катары менен Жогорку соттун Конституциялык палатасынын төрагасы, төраганын орун басары болуп шайлана албайт.

5. Жогорку соттун Конституциялык палатасынын судьялары судьялар кеңешинин сунушунун негизинде Президенттин сунуштамасы боюнча Жогорку Кеңештин депутаттарынын жалпы санынын үчтөн экисинен кем эмесинин көпчүлүк добушу менен Жогорку Кеңеш тарабынан ээлеген кызматынан мөөнөтүнөн мурда бошотулушу мүмкүн.

6. Жогорку соттун Конституциялык палатасы:

1) мыйзамдар жана башка ченемдик укуктук актылар Конституцияга карама-каршы келген учурда аларды Конституцияга ылайык эмес деп табат;

2) Кыргыз Республикасы катышуучу болуп саналган күчүнө кирбеген эл аралык келишимдердин конституциялуулугу тууралуу корутунду берет;

3) ушул Конституцияга өзгөртүүлөр тууралуу мыйзамдын долбооруна корутунду берет.

7. Конституция тарабынан таанылган укуктар жана эркиндиктер алар тарабынан бузулуп жатат деп эсептелсе ар бир адам мыйзамдын жана башка ченемдик укук актыларынын конституциялуулугун талашууга укуктуу.

8. Жогорку соттун Конституциялык палатасынын чечими акыркы болуп эсептелет жана даттанууга жатпайт.

9. Жогорку соттун Конституциялык палатасы тарабынан мыйзамдардын же алардын жоболорунун конституциялык эмес деп белгилениши алардын Кыргыз Республикасынын аймагында колдонулушун жокко чыгарат, ошондой эле сот актыларын кошпогондо конституциялык эмес деп таанылган мыйзамдарга же алардын жоболоруна негизделген башка ченемдик укуктук актылардын колдонулушу да жокко чыгарылат.

10. Конституциялык эмес деп таанылган мыйзамдардын ченемдерине негизделген сот актылары ар бир конкреттүү учурда укуктарына жана эркиндиктерине шек келтирилген жарандардын даттануулары боюнча сот тарабынан кайра каралат.

11. Жогорку соттун Конституциялык палатасынын курамын жана түзүү тартибин, Конституциялык палатанын төрагасын, төраганын орун басарын шайлоо жана бошотуу, ошондой эле конституциялык сот өндүрүшүн жүзөгө ашыруу тартиби конституциялык мыйзам менен аныкталат.

 Караңыз:

КР ЖС Конституциялык палатасынын 2021-жылдын 19-февралындагы чечими

98-берене.

1. Мамлекет соттордун иштеп турушу жана судьялардын иши үчүн каржылоону жана тиешелүү шарттарды камсыз кылат.

Сотторду каржылоо республикалык бюджеттин эсебинен жүргүзүлөт жана сот адилеттигин толук жана көз карандысыз жүзөгө ашыруу мүмкүнчүлүгүн камсыз кылууга тийиш.

2. Сот системасынын бюджети сот бийлиги тарабынан өз алдынча түзүлөт жана аткаруу жана мыйзам чыгаруу бийлик бутактары менен макулдашуу боюнча республикалык бюджетке киргизилет.



99-берене.

1. Иштерди териштирүү бардык соттордо ачык жүргүзүлөт. Ишти жабык жыйналышта жүргүзүүгө мыйзамда каралган учурларда гана жол берилет. Соттун чечими ачык жарыяланат.

2. Мыйзамда каралган учурдан тышкары, жазык же башка иштерди соттордо сырттан териштирүүгө жол берилбейт.

3. Сот өндүрүшү тараптардын атаандаштыгынын жана тең укуктуулугунун негизинде жүзөгө ашырылат.

4. Сот актысын жокко чыгаруу, өзгөртүү же токтото туруу сот тарабынан мыйзамда белгиленген тартипте жүзөгө ашырылышы мүмкүн.

5. Сот процессинин катышуучуларынын процесстик укуктары, анын ичинде чечимдерге, өкүмдөргө жана башка соттук актыларга даттануу укугу, ошондой эле аларды жүзөгө ашыруунун тартиби мыйзам менен аныкталат.



100-берене.

1. Кыргыз Республикасынын сотторунун мыйзамдуу күчүнө кирген актылары бардык мамлекеттик органдар, жергиликтүү өз алдынча башкаруу органдары, юридикалык жактар, коомдук бирикмелер, кызмат адамдары жана жеке адамдар үчүн милдеттүү болот жана республиканын бүткүл аймагында аткарылууга тийиш.

2. Сот актыларын аткарбоо, талаптагыдай эмес аткаруу же болбосо аларды аткарууга тоскоолдук кылуу, ошондой эле соттордун ишине кийлигишүү мыйзам менен белгиленген жоопкерчиликке алып келет.



101-берене.

1. Сот ушул Конституцияга каршы келген ченемдик укуктук актыны колдонууга укуксуз.

2. Эгерде ар кандай сот инстанциясында ишти кароодо иштин чечилиши көз каранды болгон мыйзамдын же башка ченемдик укуктук актынын конституциялуулугу жөнүндө маселе келип чыкса, анда сот Жогорку соттун Конституциялык палатасына суроо-талапты жиберет.



102-берене.

1. Соттордун ички иштеринин маселелерин чечүү үчүн соттук өз алдынча башкаруу иштейт.

2. Кыргыз Республикасында судьялардын курултайы, Судьялардын кеңеши жана судьялардын чогулушу соттук өз алдынча башкаруу органдары болуп саналат.

Судьялардын курултайы соттук өз алдынча башкаруунун жогорку органы болуп эсептелет.

Судьялар кеңеши судьялардын курултайларынын ортосунда иштеген жана судьялардын укуктарын жана мыйзамдуу кызыкчылыктарын коргоону ишке ашырган, соттордун бюджетинин түзүлүшүн жана аткарылышын контролдогон, судьяларды окутууну жана квалификациясын жогорулатууну уюштурган соттук өз алдынча башкаруунун шайлануучу органы болуп саналат.

Судьялардын чогулушу соттук өз алдынча башкаруунун баштапкы органы болот.

3. Соттук өз алдынча башкаруу органдарын уюштуруу жана алардын иштөө тартиби мыйзам менен аныкталат.

(КР 2016-жылдын 28-декабрындагы № 218 Мыйзамынын редакциясына ылайык)



103-берене.

Мыйзамда каралган учурларда, ошондой эле соттук териштирүүгө катышкан жактар аны жүргүзүү үчүн жетиштүү каражатынын жок экендигин далилдеген ар кандай гана учурда сот адилеттиги акысыз жүргүзүлөт.

ЖЕТИНЧИ БӨЛҮМ
МАМЛЕКЕТТИК БАШКА ОРГАНДАР

104-берене.

Прокуратура төмөнкүлөр өзүнө жүктөлгөн бирдиктүү системаны түзөт:

1) аткаруу бийлик органдарынын, ошондой эле тизмеси конституциялык мыйзам менен аныкталган башка мамлекеттик органдардын, жергиликтүү өз алдынча башкаруу органдарынын жана аталган органдардын кызмат адамдарынын мыйзамдарды так жана бирдей аткаруусун көзөмөлдөө;

2) изин суутпай издөөнү, тергөөнү жүзөгө ашыруучу органдар тарабынан мыйзамдардын сакталышын көзөмөлдөө;

3) жазык иштери боюнча соттун чечимдерин аткарууда, ошондой эле жарандардын жеке эркиндигин чектөөгө байланышкан мажбурлоо мүнөзүндөгү чараларды колдонууда мыйзамдардын сакталышын көзөмөлдөө;

4) мыйзамда белгиленген учурларда сотто жарандын же мамлекеттин кызыкчылыктарына өкүлчүлүк кылуу;

5) сотто мамлекеттик айыптоону ишке ашыруу;

6) тизмеси конституциялык мыйзам менен аныкталган мамлекеттик органдардын кызмат адамдарына карата жазык иштерин козгоп, иштерди тиешелүү органдарга тергөөгө өткөрүп берүү, ошондой эле аскер кызматчыларынын статусуна ээ болгон адамдарды жазыктык куугунтуктоо.

(КР 2016-жылдын 28-декабрындагы № 218 Мыйзамынын редакциясына ылайык)



105-берене.

Улуттук банк Кыргыз Республикасынын банк системасын көзөмөлдөйт, Кыргыз Республикасындагы акча-насыя саясатын аныктайт жана жүргүзөт, бирдиктүү валюта саясатын иштеп чыгат жана жүзөгө ашырат, акча белгилеринин эмиссиясын жүргүзүүгө өзгөчө укукка ээ, банктык каржылоонун ар түрдүү түрлөрүн жана принциптерин ишке ашырат.

 Караңыз:

КР ЖС Конституциялык палатасынын 2021-жылдын 19-февралындагы чечими

106-берене.

Шайлоо жана референдумдарды өткөрүү боюнча борбордук комиссия Кыргыз Республикасында шайлоолорду жана референдумдарды даярдоону жана өткөрүүнү камсыз кылат.



107-берене.

Эсептөө палатасы республикалык жана жергиликтүү бюджеттердин аткарылышына, бюджеттен тышкаркы каражаттарга, мамлекеттик жана муниципалдык менчиктин пайдаланылышына аудит жүргүзөт.



108-берене.

Кыргыз Республикасында адамдын жана жарандын укуктарынын жана эркиндиктеринин сакталышына парламенттик контролду Акыйкатчы (Омбудсмен) жүргүзөт.



109-берене.

Ушул бөлүмдө көрсөтүлгөн мамлекеттик органдардын уюштурулушу жана иштөө тартиби, ошондой эле алардын көз карандысыздыгынын кепилдиктери мыйзамдар менен аныкталат.

СЕГИЗИНЧИ БӨЛҮМ
ЖЕРГИЛИКТҮҮ ӨЗ АЛДЫНЧА БАШКАРУУ

110-берене.

1. Жергиликтүү өз алдынча башкаруу - жергиликтүү жамааттардын жергиликтүү маанидеги маселелерди өз кызыкчылыктарында жана өз жоопкерчилиги менен өз алдынча чечүүсүнүн ушул Конституция менен кепилденген укугу жана чыныгы мүмкүнчүлүгү.

2. Кыргыз Республикасында жергиликтүү өз алдынча башкаруу тиешелүү администрациялык-аймактык бирдиктин аймагында жергиликтүү жамааттар тарабынан жүзөгө ашырылат.

3. Жергиликтүү өз алдынча башкаруу жарандардын жергиликтүү жамааттары тарабынан түздөн-түз же жергиликтүү өз алдынча башкаруунун органдары аркылуу жүзөгө ашырылат.

4. Жергиликтүү өз алдынча башкарууну каржылоо тийиштүү жергиликтүү бюджеттен, ошондой эле республикалык бюджеттен камсыз кылынат.

5. Жергиликтүү бюджетти түзүү жана аткаруу ачык-айкындыктын, коомчулуктун катышуусунун, жергиликтүү өз алдынча башкаруу органдарынын жергиликтүү жамааттын алдындагы отчеттуулугунун принцибин сактоо менен жүзөгө ашырылат.



111-берене.

1. Жергиликтүү өз алдынча башкаруу органдарынын системасын төмөнкүлөр түзөт:

1) жергиликтүү кеңештер - жергиликтүү өз алдынча башкаруунун өкүлчүлүктүү органдары;

2) айыл өкмөтү, шаарлардын мэриялары - жергиликтүү өз алдынча башкаруунун аткаруучу органдары.

2. Жергиликтүү өз алдынча башкаруунун аткаруучу органдары жана алардын кызмат адамдары өз иштеринде жергиликтүү кеңешке отчет беришет.



112-берене.

1. Жергиликтүү кеңештердин депутаттары тийиштүү администрациялык-аймактык бирдикте жашаган жарандар тарабынан бирдей мүмкүнчүлүктөрдү сактоо менен мыйзамда белгиленген тартипте шайланат.

2. Жергиликтүү өз алдынча башкаруунун аткаруу органдарынын башчылары мыйзамда белгиленген тартипте шайланат.

3. Жергиликтүү кеңештер мыйзамга ылайык:

1) жергиликтүү бюджеттерди бекитет, алардын аткарылышын контролдойт;

2) жергиликтүү жамааттын социалдык-экономикалык өнүгүшүнүн жана калкты социалдык коргоонун программаларын бекитет;

3) жергиликтүү салыктарды жана жыйымдарды киргизет, ошондой эле алар боюнча жеңилдиктерди белгилейт;

4) жергиликтүү маанидеги башка маселелерди чечет.



113-берене.

1. Мамлекеттик органдар жергиликтүү өз алдынча башкаруу органдарынын мыйзамда каралган ыйгарым укуктарына кийлигишүүгө укуксуз.

2. Жергиликтүү өз алдынча башкаруу органдарына мамлекеттик ыйгарым укуктар, аларды жүзөгө ашыруу үчүн зарыл болгон материалдык, финансылык жана башка каражаттарды өткөрүп берүү менен ыйгарылышы мүмкүн. Мамлекеттик ыйгарым укуктар жергиликтүү өз алдынча башкаруу органдарына мыйзамдын же келишимдин негизинде берилиши мүмкүн. Өткөрүлүп берилген ыйгарым укуктар боюнча жергиликтүү өз алдынча башкаруу органдары мамлекеттик органдарга отчет беришет.

3. Жергиликтүү өз алдынча башкаруу органдары мамлекет жана анын органдарынын алдында мыйзамдардын аткарылышы үчүн, жергиликтүү жамааттын алдында – өз ишинин натыйжасы үчүн жоопкерчиликтүү болушат.

4. Жергиликтүү өз алдынча башкаруу органдары өздөрүнүн укуктарынын бузулушуна байланыштуу соттук коргоо үчүн кайрылууга укуктуу.

ТОГУЗУНЧУ БӨЛҮМ
УШУЛ КОНСТИТУЦИЯГА ӨЗГӨРТҮҮЛӨРДҮ КИРГИЗҮҮНҮН ТАРТИБИ

114-берене.

1. Ушул Конституцияга өзгөртүүлөрдү киргизүү жөнүндө мыйзам Жогорку Кеңеш тарабынан дайындалган референдум менен кабыл алынышы мүмкүн.

2. Ушул Конституциянын үчүнчү, төртүнчү, бешинчи, алтынчы, жетинчи жана сегизинчи бөлүмдөрүндөгү жоболорго өзгөртүүлөр Жогорку Кеңештин депутаттарынын жалпы санынын көпчүлүгүнүн сунушу боюнча же болбосо 300 миңден кем эмес шайлоочулардын демилгеси боюнча Жогорку Кеңеш тарабынан кабыл алынышы мүмкүн.

3. Жогорку Кеңеш ушул Конституцияга өзгөртүүлөрдү киргизүү жөнүндө мыйзамды ал Жогорку Кеңештин кароосуна киргизилген күндөн тартып 6 айдан кечиктирбестен кабыл алат.

Ушул Конституцияга өзгөртүүлөрдү киргизүү жөнүндө мыйзам Жогорку Кеңеш тарабынан окуулардын ортосунда 2 ай аралык менен кеминде үч окуу өткөрүлгөндөн кийин Жогорку Кеңештин депутаттарынын жалпы санынын үчтөн экисинен кем эмес көпчүлүк добушу менен кабыл алынат.

Жогорку Кеңештин депутаттарынын жалпы санынын үчтөн экисинен кем эмесинин демилгеси боюнча ушул Конституцияга өзгөртүүлөрдү киргизүү жөнүндө мыйзам референдумга чыгарылышы мүмкүн.

4. Өзгөчө жана согуш абалынын учурунда ушул Конституцияга өзгөртүүлөрдү киргизүүгө тыюу салынат.

5. Ушул Конституцияга өзгөртүүлөрдү киргизүү жөнүндө кабыл алынган мыйзамга Президент кол коюуга тийиш,


Жолум үйдөй чоюнбаш
Бир жагына байланган,
Ач айкырык, куу сүрөөн,
Алеңгир жаа, сыр жебе,
Айтканына көнбөсөк,
Азыр салат аңгеме,
Оңураңдап кол салса, Кыргызстан же Кыргыз Республикасы (КР) — Борбордук Азияда жайгашкан мамлекет. Түндүктө Казакстан, батышта жана түштүк-батышта Өзбекстан, түштүк-батышта Тажикстан жана чыгышта Кытай менен чектешет. Кыргызстан ― басымдуу аймагы тоолуу аймактарды камтыган, деңизге чыга турчу жери жок өлкө.

Кыргызстан — унитардык, мамлекеттик башкарууга дин аралашпаган, президенттик мамлекет.

Борбор шаары — Бишкек, калк боюнча республиканын эң ири шаары. Анын туруктуу калкы 1 миллион адамдан ашат.

Өлкөдөгү туруктуу калктын саны 2021-жылдын башына карата баалоо боюнча 6,7 миллион ашуун адам түзөт[3]. Кыргызстан 2020-жылдын башына карата бааланган калкы боюнча дүйнө жүзүндө 110 орунду ээлеген[6]. 25-ноябрь 2015-жылы Кыргызстандын 6-миллиончу жараны туулган[7].

Кыргызстандын аянты 199 951 км² түзөт. Суу бетинин аянты өлкөнүн аянтынан 4,4 % түзөт.

Социалдык-экономикалык көрсөткүчтөр боюнча өнүгүп жаткан өлкөлөрдүн катарына кирет. Кыргызстандын адамдын өнүгүү индекси 2019-жылдын жыйынтыгы боюнча 0,697 (орточо) түзүп, 138 изилденген өлкөлөрдүн арасынан 120 орунду ээлеген[5]. Советтер Союзу кулагандан бери (1991-жылы) өлкөдөн эмгек миграция калыптанган. Кыргызстандын 700 миң ашуун жараны эмгек мигрант болууда. Эмгек мигранттардын негизги агымы Орусияга (2018-жылы 640 миң ашуун) кетет, ошондой эле Казакстанда, Түркияда жана АКШда иштегендер да көп. Алардын акча которуулары ИДӨнүн үчтөн биринен ашуун түзөт. Бул көрсөткүч боюнча өлкө дүйнөдө алдыңкы орундарды ээлейт. Акча которуулар өлкөдөгү жакырчылыкты кыскартууга маанилүү салым кошот[8][9].

Кыргызстан 1992-жылдан тарта Бириккен Улуттар Уюмунун мүчөсү,
Орто жерден оргудай,
Он эки капка Букарды,
Ойлоп турсам, ушул шер, бишкек, мамлекеттик, Жарык,
Түк чыгарбай соргудай&quot;.